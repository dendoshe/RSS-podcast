<?xml version="1.0" encoding="utf-8"?>
<Feed xmlns:xsi="http://www.w3.org/2001/XMLSchema-instance" xmlns:xsd="http://www.w3.org/2001/XMLSchema">
  <Title>p3 dokumentär</Title>
  <Category>Humor</Category>
  <RssLink>https://api.sr.se/api/rss/pod/itunes/3966</RssLink>
  <Path>C:\Users\Diana Jumaili\Documents\GitHub\RSS-podcast\PodcastUI\PodcastUI\bin\Debug\Humor\p3 dokumentär.xml</Path>
  <Updateintervall>550</Updateintervall>
  <Episodes>
    <Episode>
      <Title>Fifa-skandalen</Title>
      <Description>Det internationella fotbollsförbundet Fifa har lyckats tysta ner skandaler förut men nu slår FBI till. Gryningsräden i Schweiz får konsekvenser som ingen trodde var möjliga. &lt;br/&gt;&lt;br/&gt; Från 70-talet och framåt florerar rykten och misstankar om att världens största sport drivs av maffiabossar i kostym som bland annat byter röster på VM-värdländer mot mutor och fyller sina egna fickor istället för att ge tillbaka till fotbollen.   
I jakt på sanningen involverar FBI en före detta MI6-agent, den grävande journalisten Andrew Jennings och en excentrisk mullvad när de gör det ingen vågat förut  ta sig an Fifa.
En av de största mutskandaler världen sett rullas upp  det handlar om miljarder dollar.
 Jag trodde inte att världen skulle vara som en deckare. Men det visade sig att det var precis så det var. Och det var ingen dålig deckare heller. Hade den sänts på svensk tv så hade man tyckt att den var lite för osannolik, säger Aftonbladets reporter och sportkrönikör Simon Bank.
Ett program av: Emelie Zaar Ölander
Producent: Martin Marhlo
Produktionsår: 2018</Description>
    </Episode>
    <Episode>
      <Title>Flyktingsmugglaren Heidari </Title>
      <Description>Han har kallats Europas störste flyktingsmugglare. Enligt vissa är han Sveriges dyraste brottsling, enligt andra en hjälte. För P3 Dokumentär berättar Amir Heidari om sin omstridda smuggelverksamhet. &lt;br/&gt;&lt;br/&gt;  
Det börjar med smugglade persiska mattor som säljs i Tyskland och Stockholm under tidigt 80-tal. 
Samtidigt som ett blodigt krig pågår mellan Iran och Irak smugglar den 26-årige gerillasoldaten Amir Heidari skadade regimkritiker ut ur Iran. Mattsmugglingen är hans sätt att skaffa pengar.
När fler och fler vill fly börjar Amir ta betalt för flyktresorna. Pass och visum förfalskas och nätverket växer. Ingen vet hur många människor han mot betalning hjälper ut ur Iran och Irak under 80-, 90- och 00-talen. Själv säger han att det handlar om över 200 000. 35 000 av dem kommer till Sverige.
- Jag har gått efter människans nöd, säger han.
Under 80-talet blir Amir Heidari ett känt namn i Sverige, en ny lagparagraf uppkallas efter honom och hans smuggling debatteras i riksdagen.
- Jag tror inte herr talman, att det är någon överdrift om jag påstår att denna enskilda person är den dyraste människa som någonsin har belastat de svenska skattebetalarna, säger moderaten Sten Andersson.
Bara någon månad efter att hans första son föds, 1984, döms Amir Heidari till fängelse för första gången. 
- Så kom frågorna, varför är du här? När ska du komma ut? För man vill inte att ens pappa ska vara fängslad, säger sonen Fredrich Heidari.
Amir Heidari sitter i fängelse i nästan 18 år av sitt liv.
Idag lever han på hemlig ort någonstans i Mellanöstern. P3 Dokumentär ger hela historien om Flyktingsmugglaren Amir Heidari.
Reporter: Maria Hansson Trens
Producent: Rosa Fernandez
År: 2018</Description>
    </Episode>
    <Episode>
      <Title>Diskoteksbranden i Göteborg</Title>
      <Description>DOKUMENTÄR FRÅN 2006. Det blir den värsta brandkatastrofen i modern tid: 63 ungdomar mellan tolv och tjugo år omkommer och över 200 skadas. &lt;br/&gt;&lt;br/&gt;  
Natten mellan 29 och 30 oktober 1998 anläggs branden i Makedoniska föreningens lokal på Hisingen i Göteborg. Brandförloppet blir explosivt och de överlevande berättelser tillhör det starkaste som sänts i P3 Dokumentär.
Av Anton Berg.
(Denna nya podd från 2018 har högre ljudkvalitet än den tidigare publicerade poddfilen. Programmet sändes för första gången i P3 år 2006.)</Description>
    </Episode>
    <Episode>
      <Title>Skolattacken i Trollhättan</Title>
      <Description>En maskerad man med svärd och lång svart rock marscherar in på en grundskola i Trollhättan. Flera kommer att skadas och mördas i den allvarligaste skolattacken i Sveriges historia. &lt;br/&gt;&lt;br/&gt; Den 22 oktober 2015 börjar som en vanlig höstdag inne på Kronans skola. 500 personer, de flesta mellan sex och femton år, sitter inne i sina klassrum när en man med Star Wars-inspirerad mask marscherar in i skolan. I handen håller han ett 96 centimeter långt svärd. Han är där för att mörda.
När 15-åriga Wahed sitter vid sin plats längst bak i klassrummet knackar det på dörren. Utanför står en utklädd man.
 Han hugger mig i magen, säger Wahed.
Det kommer senare visa sig att attacken är ett rasistiskt hatbrott och att gärningsmannen samma morgon skickat ett meddelande till en kille han lärt känna online. Vi kallar honom Dirk. Meddelandet avslutas:
"Those fucking cops better aim straight, I really don't want to survive the rampage. Anyway I love you, Anton"
Polisen förhör aldrig Dirk men för P3 Dokumentär berättar han nu om sin kontakt med gärningsmannen.
Ett program av: Emelie Rosén
Producent: Rosa Fernandez
Research: Emelie Rosén, Åsa Erlandsson och Adrian Sadikovic
Produktionsår: 2018</Description>
    </Episode>
    <Episode>
      <Title>Mutskandalen på Systembolaget</Title>
      <Description>Butikscheferna tar emot hockeybiljetter, utlandsresor och tusenlappar i bruna kuvert. Till slut rullar åklagarna upp den mest omfattande muthärvan i Sverige. Men hur högt upp når skandalen? &lt;br/&gt;&lt;br/&gt; Bakom hyllan på Systembolaget döljer sig ett smutsigt spel om vilka varor som ska få stå på den bästa platsen i butiken. Ett stort antal butikschefer lever lyxliv för mutpengar från vin- och spritleverantörer. Nätverket träffas på spritfester och exklusiva utlandsresor.
Till slut börjar åklagarna att nysta upp härvan, som bara växer. 
Vd för Systembolaget vid den här tiden, år 2003, är Anitra Steen. Under samma period gifter hon sig med statsminister Göran Persson. Pressen blir enorm och många kräver att hon avgår.
Hela det svenska alkoholmonopolet hamnar i gungning och Systembolaget genomgår sin värsta kris någonsin.
En dokumentär av: Moa Soltanian Magnusson
Producent: Roger Dackegård
Exekutiv producent på Sveriges Radio: Jon Jordås
Produktionsbolag: Filt
Dokumentären är gjord år 2018.</Description>
    </Episode>
    <Episode>
      <Title>Örebromannen</Title>
      <Description>En serievåldtäktsman i mörka kläder cyklar runt i Örebro på nätterna. Polisen topsar nästan 500 män i jakt på gärningsmannen, utan resultat. Men plötsligt tar utredningen en dramatisk vändning. &lt;br/&gt;&lt;br/&gt; Under flera års tid lever Örebros kvinnor i skräck. När den 23-årige gärningsmannen till slut ställs inför rätta döms han för fjorton kvinnoöverfall. Det första begick han redan som 18-åring.
Ett program av: Caroline Lundin, Ivan Solander och Matilda Blom.
Producent: Jon Jordås
Produktionsår: 2018</Description>
    </Episode>
    <Episode>
      <Title>Prinsessan Dianas död</Title>
      <Description>I augusti 1997 omkommer Prinsessan Diana i en bilolycka i Paris. Hon är världens mest kända kvinna och ständigt omgiven av paparazzi-fotografer. Nu börjar jakten på en syndabock. &lt;br/&gt;&lt;br/&gt; En dokumentär av Robin Jonsson.
Producent: Lars Truedson, Tredje Statsmakten.
Exekutiv producent: Jon Jordås
Programmet är från 2018.</Description>
    </Episode>
    <Episode>
      <Title>PODDTIPS. Skjutningarna i Sverige – P3 Nyheter Dokumentär</Title>
      <Description>P3 Dokumentär har uppehåll. Därför tipsar vi dig om P3 Nyheter Dokumentär, om aktuella och pågående händelser  nu om skjutningarna i Sverige. Sök på "P3 Nyheter Dokumentär"! &lt;br/&gt;&lt;br/&gt; </Description>
    </Episode>
    <Episode>
      <Title>Solvallamordet</Title>
      <Description>I februari 1998 avrättas Dragan Jokso Joksovic inför hundratals gäster på travbanan Solvalla. Mordet är startskottet på en blodig gangsteruppgörelse, med kopplingar till krigets Balkan. &lt;br/&gt;&lt;br/&gt; Den 20-årige gärningsmannen har till synes ingen koppling till den kriminella eliten. Polisen är förbryllad. Varför har han skjutit den man som pekas ut som Stockholms torpedkung? Och vem är personen som kallas för Kova?
P3 Dokumentär om Solvallamordet är en berättelse om makt, pengar och kriminalitet. Det är en historia om förbindelser mellan krigets Balkan och Stockholms undre värld  och om vänner som förvandlas till fiender.
Av Martin Jönsson
Producent: Magnus Arvidson
Dokumentären är gjord 2018.</Description>
    </Episode>
    <Episode>
      <Title>Skejtcoachen och förnedringsövningarna</Title>
      <Description>De är 16 år och går i ettan på ett gymnasium med skateboard på schemat. Men killarna bär på en hemlighet. De blir bundna, får plastpåsar över huvudet och metallklämmor fastsatta på kroppen  av sin egen coach. &lt;br/&gt;&lt;br/&gt; En vinternatt sitter två 16-åringar och pratar med varandra på ett hotellrum. De är duktiga skejtare och drömmer om att bli proffs. Men båda bär på en hemlighet de inte vågat berätta för varandra. Inte förrän nu.
De båda 16-åringarna har flyttat till ett internat långt bort från sina föräldrar. De har tre år framför sig där de ska få ägna sig åt sitt största intresse. Men så kommer natten då de börjar prata om coachen "Anders".
Den ena killen frågar om den andra varit med om något riktigt konstigt hemma hos "Anders". Svaret är ja. Sedan går allting snabbt. Fler och fler unga skejtare berättar att de blivit bundna, fått metallklämmor fastsatta på kroppen och plastpåsar över huvudet för att försvåra andningen.
Det här är berättelsen om förnedringsövningarna som skakade Sveriges skejtcommunity.
Reporter: Arvid Hallberg
Producent: Rosa Fernandez
Produktionsår: 2018
"Anders" heter egentligen något annat.</Description>
    </Episode>
    <Episode>
      <Title>Del 1/5: Familjen – Tonårsligan från Borlänge</Title>
      <Description>P3 Dokumentär Serie: Familjen  Tonårsligan från Borlänge är en berättelse om knark, våld och machokultur i det som på 90-talet var Sveriges farligaste stad. Avsnitt 1: Klackringarna.  &lt;br/&gt;&lt;br/&gt; I slutet av 90-talet är Dalarna på löpsedlar över hela landet. Flera attentat riktade mot polisen visar sig vara utförda av en tungt beväpnad ungdomsliga. Nu berättar flera av Familjen-medlemmarna för första gången om tiden när de satte skräck i Borlänge.
Del 1: Klackringarna
Eddy och Lenny blir bästisar i Borlänges skejtpark när de går i mellanstadiet. Några år senare tar Eddy, med snaggat hår och bling i vänster öra, på sig en rånarluva. Med ett hagelgevär i handen går han in i matbutiken i sitt kvarter.
I seriens första avsnitt köper killarna likadana klackringar till varandra  så bildas det som senare ska kallas Familjen.
Gängets mentor, känd som "Satan", har fyra motton till sina lärjungar. Det första lyder: Sluta aldrig hämnas!
En serie i fem delar av: Sigge Dabrowski
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Del 2/5: Familjen – Tonårsligan från Borlänge</Title>
      <Description>P3 Dokumentär Serie: Familjen  Tonårsligan från Borlänge är en berättelse om knark, våld och machokultur i det som på 90-talet var Sveriges farligaste stad. Avsnitt 2: Knarket.  &lt;br/&gt;&lt;br/&gt; I slutet av 90-talet är Dalarna på löpsedlar över hela landet. Flera attentat riktade mot polisen visar sig vara utförda av en tungt beväpnad ungdomsliga. Nu berättar flera av Familjen-medlemmarna för första gången om tiden när de satte skräck i Borlänge.
Del 2: Knarket
När Eddy muckar från sitt första fängelsestraff hämtas han i en röd chevabuss utanför anstalten. Ur bussen pumpar kompisarna techno.
Sommaren 1996 snor de en bil och kör till Docklands, en ny raveklubb i Stockholm. Nu börjar Familjen-killarna att sälja ecstasy och LSD hemma i Borlänge.
Kort därpå gör Borlängepolisen stora beslag av de nya drogerna och börjar jaga säljarna.
En serie i fem delar av: Sigge Dabrowski
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Del 3/5: Familjen – Tonårsligan från Borlänge</Title>
      <Description>P3 Dokumentär Serie: Familjen  Tonårsligan från Borlänge är en berättelse om knark, våld och machokultur i det som på 90-talet var Sveriges farligaste stad. Avsnitt 3: Kriget. &lt;br/&gt;&lt;br/&gt; I slutet av 90-talet är Dalarna på löpsedlar över hela landet. Flera attentat riktade mot polisen visar sig vara utförda av en tungt beväpnad ungdomsliga. Nu berättar flera av Familjen-medlemmarna för första gången om tiden när de satte skräck i Borlänge.
Del 3: Kriget
"Purjo", som varit med i Familjen ända sedan starten, är i Säter med några kompisar när de får en idé. De ska göra inbrott på polisstationen.
I seriens tredje avsnitt har det blivit 1997 och Dalarna är på löpsedlar över hela landet. I stora, svarta bokstäver står: Ungdomsgäng med tunga vapen förklarar krig mot polisen i Dalarna.
En serie i fem delar av: Sigge Dabrowski
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Del 4/5: Familjen – Tonårsligan från Borlänge</Title>
      <Description>P3 Dokumentär Serie: Familjen  Tonårsligan från Borlänge är en berättelse om knark, våld och machokultur i det som på 90-talet var Sveriges farligaste stad. Avsnitt 4: Sveket. &lt;br/&gt;&lt;br/&gt; I slutet av 90-talet är Dalarna på löpsedlar över hela landet. Flera attentat riktade mot polisen visar sig vara utförda av en tungt beväpnad ungdomsliga. Nu berättar flera av Familjen-medlemmarna för första gången om tiden när de satte skräck i Borlänge.
Del 4: Sveket
I det där gamet är det lätt att göra bort sig och det finns ingenting som heter förlåt, jag är ledsen att det blev fel. Det är ju så. Det är vinna eller försvinna och gör man bort sig så då är det försvinna, som gäller, säger Eddy.
I seriens fjärde avsnitt träder vapentjuvarna som gjort inbrott i Hemvärnets förråd fram. Någon har lämnat tillbaks en av de stulna kulsprutorna till polisen och det tolkas som ett stort svek.
En serie i fem delar av: Sigge Dabrowski
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Del 5/5: Familjen – Tonårsligan från Borlänge</Title>
      <Description>P3 Dokumentär Serie: Familjen  Tonårsligan från Borlänge är en berättelse om knark, våld och machokultur i det som på 90-talet var Sveriges farligaste stad. Avsnitt 5: Begravningen. &lt;br/&gt;&lt;br/&gt; I slutet av 90-talet är Dalarna på löpsedlar över hela landet. Flera attentat riktade mot polisen visar sig vara utförda av en tungt beväpnad ungdomsliga. Nu berättar flera av Familjen-medlemmarna för första gången om tiden när de satte skräck i Borlänge.
Del 5: Begravningen
Joel, som rånade matbutiken tillsammans med Eddy när de var 17 år, har nu hittat en ny vapendragare: Lars-Inge Svartenbrandt.
Lenny och Purjo har fallit djupt ner i sitt missbruk och Eddy har dragit in sin pappa i en stor knarkhärva.
I seriens femte och sista avsnitt begravs en av Familjen-medlemmarna och Familjen dör.
En serie av: Sigge Dabrowski
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Lockerbieattentatet</Title>
      <Description>Tre dagar före julafton 1988 lyfter Pan Am Flight 103 från Heathrow mot New York. Över det skotska samhället Lockerbie exploderar planet i ett moln av plåt, passagerare och bagage. Vem ligger bakom? &lt;br/&gt;&lt;br/&gt; 270 människor dör i attentatet och ombord på planet fanns bland andra den svenske FN-kommissionären Bernt Carlsson. Utredningen som följer blir en av de största terrorutredningarna i historien och förändrar sättet vi ser på flygsäkerhet för alltid.
I P3 Dokumentär om Lockerbieattentatet hör du berättelser från Karin som förlorar sin syster, Colin som ser sin hemby förvandlas till en gravplats och Richard som lägger större delen av sitt yrkesliv på att försöka få fast på de skyldiga  vilket leder till storpolitik på allra högsta nivå.
Programmakare: Carl-Johan Ulvenäs Producent: David Mehr Publicerat: 2018</Description>
    </Episode>
    <Episode>
      <Title>Skottdramat i Gävle</Title>
      <Description>En tvist om ett adopterat barn blir början på ett blodbad. Den 6 april 1988 utkräver en 51-årig man sin hämnd på myndigheterna i Gävle  med revolver och dynamit. &lt;br/&gt;&lt;br/&gt; Det har gått fyra år sen den 51-åriga mannen och hans fru hämtade ett spädbarn från en fattig familj i Grekland. Väl tillbaka i Gävle blir paret fråntagna pojken och påbörjar en kamp med de sociala myndigheterna.
Mannens våldskapital och mörka förflutna är en huvudorsak till omhändertagandet av barnet. När mannen nu uppenbarar sig i länsstyrelsens lokaler ska han begå sitt värsta våldsdåd.
Det är bara början på en lång dag för myndighetspersonal och invånarna i Gävle. Många ska drabbas av mannens framfart och hela stadens polisstyrka måste mobilisera sig för att förhindra en katastrof.
Skottdramat i Gävle ledde till en diskussion om hur polisen arbetade med breefing men framför allt om hur säkerheten såg ut på myndighetslokalerna runt om i landet.
I P3 Dokumentär hör vi berättelsen om en mans längtan efter barn, de förödande konsekvenserna under den våldsamma dagen och vittnesmål från de som var en hårsmån från döden.
Reporter: Viktor Papini
Producent: Lars Truedson
Exekutiv producent: Jon Jordås
Produktionsår: 2018</Description>
    </Episode>
    <Episode>
      <Title>Slaget om kvarteret Mullvaden</Title>
      <Description>150 poliser spärrar av ett kvarter på Södermalm i Stockholm. Fyra hyreshus har ockuperats av unga människor som vägrar ge upp. Den 18 september 1978 har stunden kommit  ockupanterna ska ut. &lt;br/&gt;&lt;br/&gt; Ett år tidigare har det kommunala bostadsbolaget Svenska Bostäder sagt upp kontrakten för hyresgästerna i kvarteret Mullvaden. Så fort husen är tömda ska grävskoporna börja riva. Nya hus med högre standard ska byggas på platsen.
Men så fylls de slitna gamla husen med fler människor i stället, och på fasaden hängs en stor banderoll: Stoppa grävskoporna.
I oktober 1977 börjar striden om husens framtid. För ockupanterna är det en uppgörelse med det rivningsraseri som de menar sveper över storstäderna i Sverige. De vill få stopp på rivningar och lyxrenoveringar som gör att bara folk med mycket pengar kan bo i innerstaden.
I P3 Dokumentär Slaget om kvarteret Mullvaden hör du ockupanternas berättelse från att de flyttar in tills att polisen börjar såga sig igenom barrikaderna.
Reporter: Arvid Hallberg och Jonna Westin
Producent: Lars Truedson
Produktionsår: 2018</Description>
    </Episode>
    <Episode>
      <Title>Svininfluensan och vaccinets offer</Title>
      <Description>Våren 2009 sprids ett helt nytt virus över världen. Svenska myndigheter genomför en vaccinationskampanj. När faran tycks vara över börjar plötsligt barn och ungdomar att somna och bete sig konstigt. &lt;br/&gt;&lt;br/&gt; Svininfluensan är allvarlig och dödar 31 personer. Många av dem är tidigare fullt friska. På bara några månader lyckas svensk sjukvård ge sprutan till över 60% av befolkningen utan att veta att den kan ge allvarliga biverkningar.
Fler än 400 barn och unga drabbas av narkolepsi  en livslång sjukdom som innebär att dagarna blir en kamp mot trötthet. Dessutom kan benen vika sig när man känner starka känslor. Sofie faller ihop när hon ser en snygg kille på andra sidan gatan. Manfred orkar inte ens öppna sina julklappar. Snart börjar en kamp mot staten för rätt till ersättning.
I P3 Dokumentär Svininfluensan och vaccinets offer hör du hela berättelsen från pandemiskräck till narkolepsi.
Reporter: Ida Lundqvist Producent: Rosa Fernandez Produktionsår: 2018</Description>
    </Episode>
    <Episode>
      <Title>Mordet på Lotta</Title>
      <Description>I juni 2016 misshandlas Lotta Rudholm till döds i sin lägenhet i Bromma. Gärningsmannen, som hon träffat på nätet ett par månader tidigare, larmar själv polisen. Han säger att allt gått åt helvete. &lt;br/&gt;&lt;br/&gt; I februari 2016 får Lotta och 33-åringen kontakt med varandra genom en grupp om träning på Facebook. Mannen uppvaktar Lotta med rosor och trisslotter och till en början tycker Lottas vän Jeanette att det verkar som att Lotta är lyckligt förälskad.
Men snart ska 33-åringen visa en annan sida. Han har en lång historia av att hota och misshandla sina flickvänner och när han träffar Lotta är han nyligen villkorligt frigiven från ett långt fängelsestraff för grov kvinnofridskränkning. Snart ska också Lotta dras in i en kaotisk och våldsam relation, till synes omöjlig att ta sig ur på egen hand.
Fyra månader efter att hon träffat mannen för första gången förs hennes sargade kropp till Karolinska, hennes liv går inte att rädda.
Det brutala mordet väcker avsky hos allmänheten, men ska också resa frågor om myndigheters förmåga att skydda våldsutsatta kvinnor.
Programmet gjordes 2018 av Emma Janke/Produktionsbolaget Ljudbang.</Description>
    </Episode>
    <Episode>
      <Title>Mordet på Lisa Holm</Title>
      <Description>När Lisa Holm är 17 år jobbar hon extra på ett café på Kinnekulle. Caféet stänger vid 18-tiden den 7 juni 2015. Då smsar Lisa till sin pappa och går bort mot sin moped. Men hon kommer aldrig hem.  &lt;br/&gt;&lt;br/&gt; Hemma i villan väntar föräldrarna och när Lisa inte dyker upp börjar de leta. På Kinnekulle står mopeden kvar med nyckeln i låset.
När det är en vecka kvar till sommarlovet får vännerna veta att Lisa är försvunnen, de försöker förstå vad som kan ha hänt och efterlyser Lisa på sociala medier. Klasskompisen Nova Li lägger en ut en bild på instagram med tre hjärtan och texten:
"Vår Lisa är försvunnen sedan i söndags, om någon vet något så tveka inte att höra av dig till polisen på 11414, Lisa vi saknar dig och vill ha dig tillbaka."
Media från hela Norden följer fallet och Missing People deltar i sin största insats hittills. Efter fem dygns sökande går en kriminaltekniker in i en sliten arbetsbod på Kinnekulle. Nu inleds jakten efter mördaren.
15-åriga Julia som jobbat med Lisa den här söndagen slutade bara fem minuter före Lisa och körde hem på sin moped.
"Jag tänker ju att, det kunde varit jag om jag hade gått sist." 
Mordet på 17-åriga Lisa Holm är ett av de mest uppmärksammade fallen i media på senare tid och Lisa Holm blir det mest googlade namnet under 2015.
I P3 Dokumentär om mordet på Lisa Holm berättar hennes vänner om den glada tjejen som älskade One Direction och om de hemska dagarna innan sommarlovet 2015.
Reporter: Pernilla Wadebäck  Producent: Rosa Fernandez  Produktionsår: 2018</Description>
    </Episode>
    <Episode>
      <Title>Vansinnesdådet i Bollnäs</Title>
      <Description>Lotta 13 och Stina 11 har sommarlov och är på badutflykt. På andra sidan älven står Marcus 21 som har en psykos. Systrarnas skratt och skrik gör honom ursinnig. Han cyklar för att hämta en vass kniv. &lt;br/&gt;&lt;br/&gt; Det är sommaren 2000 då Stina blir knivhuggen och hennes syster Lotta dränks av den psykiskt sjuke Marcus.
Dådet sker strax utanför Bollnäs och polisen hittar snabbt Marcus som erkänner brottet.
Det här är bara ett av flera brott som utförs av svårt psykiskt sjuka personer under några år efter det att psykiatrin har reformerats i Sverige. 
Marcus mamma hade flera gånger vädjat till vården att hjälpa hennes psykiskt sjuke son. Varför kunde inte vården hjälpa Marcus?  
Programmet är gjort våren 2018.
Här kan du läsa mer om Aspergers syndrom och om psykos
Av: Lasse Edfast Executiv producent: Sofia Kottorp Ljudmix: Ludvig Jansson</Description>
    </Episode>
    <Episode>
      <Title>Häktesmordet</Title>
      <Description>Det är en vanlig måndagmorgon på häktet i Huddinge 2011. Men så går någonting väldigt fel och 24-åriga Karen Gebreab som jobbar som kriminalvårdare kommer aldrig hem från jobbet. Vad hände?  &lt;br/&gt;&lt;br/&gt; Klockan 10.22 på måndagen den 3 oktober 2011 tar Karen ensam emot en intagen som egentligen alltid ska följas av minst två vårdare. Men den informationen har inte Karen fått.
Hon följer honom mot en av de tårtformade promenadcellerna på häktets takvåning. Men när hon vänder ryggen mot honom för att låsa upp dörren attackerar han henne och misshandlar henne så allvarligt att hon avlider. En kollega larmar men Karen har fått så allvarliga skador av misshandeln att hon avlider kort därefter.
Samma kväll håller Kriminalvården en presskonferens på häktet i Huddinge där dåvarande generaldirektör Inga Mellgren, Kriminalvårdens regionsansvarig i Stockholm Gunilla Ternert och häkteschefen i Huddinge Agneta Kempe säger att Karen inte varit ensam när hon mötte mannen vi kallar för Anders.
Några månader innan mordet varnar fackliga representanter och anställda ledningen för det riskfyllda ensamarbetet. Men ingenting förändras.
I programmet hör vi bland annat Patrik Öhrnell som är SEKO:s ordförande på häktet vid den här tiden, psykiatrikern Kerstin, Karens bror; Mattias Gebreab och hennes gymnasiebästis Marie.
Reporter: Sofia Sofroniadou
Producent: Rosa Fernandez
Produktionsår: 2018</Description>
    </Episode>
    <Episode>
      <Title>Asbestdöden</Title>
      <Description>Dammet från asbesten orsakade cancer och svåra andningsbesvär. Ledningen på eternitfabriken i Lomma visste om farorna men sa ingenting. Sveriges största arbetsmiljöskandal är ett faktum. &lt;br/&gt;&lt;br/&gt; I september 1979 dör fabriksarbetaren Gunnar Nilsson på sjukhuset i Lund. Han har diagnosticerats med asbestos, en sjukdom som gör att lungorna stelnar och man får svårt att andas. 
Gunnar har jobbat 42 år på eternitfabriken i Lomma, som är den största i sitt slag i Sverige och under 70 år tillverkas det eternitprodukter där som säljs över hela världen. Eternit är en blandning mellan asbest och cement, ett material som ska hålla för evigt.
Under decennier har arbetarna andats in farligt asbestdam utan att ha blivit informerad om farorna och när fabriken stänger 1977 visar det sig att hundratals arbetare blivit sjuka eller dött efter att ha jobbat där. Ledningen visste om farorna med dammet. Men sa ingenting. 
Reporter: Anna Landelius Producent: Arvid Hallberg Mixning: Mattias Miselli
Programmet spelades in 2018.</Description>
    </Episode>
    <Episode>
      <Title>Londonbomberna </Title>
      <Description>I juli 2005 blir London till ett helvete när fyra bomber detonerar i kollektivtrafiken. Det är det första islamistiska terrordådet i Storbritannien och Europa ser ett nytt vapen: självmordsbomber. &lt;br/&gt;&lt;br/&gt; På morgonen den 7 juli 2005 reser fyra killar in till London. De är klädda som att de ska campa med stora ryggsäckar. I väskorna ligger hemmagjorda bomber.
Samtidigt pågår den vanliga morgonrusningen i Londons kollektivtrafik. Turister åker mot sevärdheter och Londonbor åker mot skolor och jobb. En vanlig dag reser tre miljoner passagerare med Londons tunnelbana.
Några av dem som reser med tunnelbanan den här dagen är David Foulkes, Jacqui Putnam och Tim Coulson. 
Inom loppet av två minuter detonerar tre självmordsbomber på tre olika tunnelbanetåg djupt under markytan. Senare kommer även en röd dubbeldäckare sprängas.
Snart står det klart att Storbritannien drabbats av det första islamistiska terrordådet någonsin och att fenomenet med självmordsbombare nu kommit till Europa.
Av: Martina Pierrou
Producent: Rosa Fernandez
Dokumentären spelades in 2018</Description>
    </Episode>
    <Episode>
      <Title>Dödsmisshandeln av Riccardo Campogiani</Title>
      <Description>Riccardo och hans bästa vän Filippo ska åka hem från en 15-årsfest i centrala Stockholm. Men ett bråk startar och slutar med att 16-åriga Riccardo ligger medvetslös på trottoaren.  &lt;br/&gt;&lt;br/&gt; Närmre hundra glada tonåringar är bjudna till en 15-årsfest på Kungsholmen i centrala Stockholm. Klockan är runt midnatt när stämningen förändras vid lekplatsen utanför lokalen.
Riccardo och hans bästa vän Filippo har just bestämt sig för att åka hem när ett bråk sätter igång.
För P3 Dokumentär berättar nu en av Riccardos bästa vänner, Alex, för första gången vad kompisgänget gjorde den där kvällen 2007.
På festen träffar de Rebecca som åkt till festen med några av de killar som senare grips för dödsmisshandeln. Hon får en viktig roll i jakten på gärningsmännen.
Vi hör också Riccardos mamma Marie, syster Rossana, och pappa Dado berätta om den värsta natten i sina liv.
Den brutala dödsmisshandeln på Kungsholmen får stor uppmärksamhet i medierna och reaktionerna på domen är många.
Reporter: Hanna Frelin
Producent: Rosa Fernandez
Programmet spelades in 2017</Description>
    </Episode>
    <Episode>
      <Title>Jakten på atombomben</Title>
      <Description>Året är 1942 och Nazityskland ser ut att ta över hela Europa. Samtidigt kan de vara på väg att färdigställa ett domedagsvapen. I USA får en hemlig grupp forskare i uppdrag att hinna före Hitler. &lt;br/&gt;&lt;br/&gt; De främsta fysikerna i USA kallas till en avlägsen plats i New Mexicos öken för att ta fram en bomb som ska få slut på andra världskriget. Projektet går under kodnamnet Manhattan.
På den hemliga forskningsbasen görs uträkningar kring sprängverkan, strålningsskador och tryckvågor. Allt under ledning av den karismatiske Robert Oppenheimer. Men snart vänder sig Manhattanprojektets medlemmar emot sin egen uppfinning och försöker stoppa den.
Jakten på atombomben" är en berättelse om desperata beslut, lönnmord och människans förmåga att tänka ut dödsbringande vapen. I de japanska städerna Hiroshima och Nagasaki utspelar sig i augusti 1945 skräckscener och världen är för alltid förändrad. 
Dokumentären är gjord av Hugo Rennéus.
Producent: Magnus Arvidson.</Description>
    </Episode>
    <Episode>
      <Title>Mordförsöket på imamen i Strömsund</Title>
      <Description>En uzbekisk imam hittas kraftigt blödande från huvudet utanför sitt hem i norra Jämtland. Jakten på gärningsmannen inleds och spåren pekar snart mot flyktingspionage och förföljelse. &lt;br/&gt;&lt;br/&gt; Den uzbekiske imamen Obidkhon Nazarov kom till Sverige som kvotflykting med sin familj. Vid lunchtid den 22 februari 2012 är han på väg till den provisoriska moskén i en cykelkällare i Strömsund, men han kommer aldrig längre än till trapphuset.
 Vi har alltid känt oro för att agenter, lönnmördare, torpeder när som helst kan komma, säger imamens son David Nazarov.
För P3 Dokumentär väljer nu även gärningsmannen att berätta sin version av det som hände.
En dokumentär av: Julian Evans och Adam Holmertz
Producent: Rosa Fernandez
Dokumentären spelades in: 2017</Description>
    </Episode>
    <Episode>
      <Title>Mordet på Elin Krantz</Title>
      <Description>Elin Krantz har varit på krogen och somnar på spårvagnen, sen är hon försvunnen. På övervakningskameror syns hur hon blir förföljd av en man i röd keps. Vad har hänt 27-åriga Elin i Göteborg?  &lt;br/&gt;&lt;br/&gt; Det är hösten 2010 och Elin Krantz har flyttat från Falköping till Göteborg för att börja en utbildning. Men en natt är hon försvunnen. Familjen letar och sätter upp lappar men utan att hitta henne. Polisen påträffar en svårt sargad kropp utsatt för brutalt våld och jakten på en mördare är igång.
Polisen griper en 22-årig etiopisk medborgare med svenskt uppehållstillstånd misstänkt för mordet. På nätet läcker polisens bild från mordplatsen ut och Elin görs till en blond martyr i kampen om verklighetsbeskrivningen.
I P3 Dokumentär träder nu flera av huvudpersonerna i berättelsen fram och berättar. Den närmaste familjen, vännen Karin som åkte med Elin på spårvagnen, vittnet som hörde Elin skrika utan att slå larm men också den idag dömde mördaren som har fortsatt att hävda sin oskuld.
Av: Lasse Edfast Producent: Magnus Arvidson
Dokumentären spelades in 2017.
 
 
Svar på varför gärningsmannen inte namnges. 
 
 </Description>
    </Episode>
    <Episode>
      <Title>Knarkkungarna på darknet</Title>
      <Description>Bakom varsin dator i Mariestad och Eskilstuna bygger två män upp en droghandel. De blir Sveriges största säljare på darknet. En flickvän kommer spela en viktig roll. &lt;br/&gt;&lt;br/&gt; Männen bakom den dolda droghandeln kallar sig för JW och Tomas.
För P3 Dokumentär berättar "Tomas" för första gången om hur de byggde upp sin olagliga verksamhet. Allt sker på den del av internet där man kan agera anonymt i skydd av krypterade nätverk. Narkotikan smugglas in från utlandet och flyttas mellan olika platser i landet.
Sommaren 2015 flyttar JW ihop med en kvinna. De lever ett dubbelliv i småstaden Mariestad och inte ens deras närmaste vet vad som händer innanför lägenhetens väggar.
"JW" är bra på datorer och "Tomas" vet hur man får tag i droger.
- Vid löning kunde vi dra in 200-300 000 kronor, pengar var inga bekymmer man hade det jävligt bra. Det var som ett företag fast ett olagligt företag, säger "Tomas" som intervjuas inne på Kumlaanstalten.
- De som sitter i toppen på något så här stort ser ju till att skydda sig själva så det känns orimligt att man ska kunna hitta dem, säger en av polisens utredare.
Kvinnans pappa berättar om ett av hennes svåraste beslut och en dåvarande chef om ett samtal som får avgörande konsekvenser.
Dokumentär av: Pernilla Wadebäck
Producent: Rosa Fernandez
Programmet är inspelat 2017</Description>
    </Episode>
    <Episode>
      <Title>Nazistattacken i Kärrtorp</Title>
      <Description>Plötsligt hörs ett flyglarm. Svartklädda, maskerade män närmar sig. De kastar glasflaskor in mot torget. Snart pratar hela Sverige om nazistattacken i Kärrtorp. &lt;br/&gt;&lt;br/&gt; Det är den 15 december 2013 när nazister går till angrepp mot en antirasistisk manifestation i Stockholmsförorten Kärrtorp. Bland deltagarna är många barn, ungdomar och äldre. Panik utbryter på torget.
För P3 Dokumentär väljer nu flera av huvudpersonerna att för första gången berätta sina versioner av det som hände. En av dem är Emil Hagberg, som idag sitter i riksledningen för nazistiska Nordiska motståndsrörelsen NMR. I december 2013 är han så kallad nästeschef för organisationens Stockholmsavdelning. Emil Hagberg dömdes till åtta månaders fängelse för våldsamt upplopp efter attacken i Kärrtorp. 
 Jag vill förminska fiendens förmåga att skada oss. Därför kastar jag en flaska, eller två, eller tre, eller fyra, eller fem. Väljer man att ställa sig under en sådan paroll har man gjort ett ställningstagande. Då är man i någon form skyldig och det är beklagligt om man i så fall tar med sina små barn, säger Emil Hagberg. 
Många av deltagarna i manifestationen står upp mot nazisterna. De ropar "inga rasister på våra gator" och bildar kedjor med sina armar. De börjar trycka den anfallande nazistgruppen ut från Kärrtorpsplan. I folkmassan står även personer från den vänsterextrema så kallade autonoma miljön. Bland dem finns Joel Almgren, då medlem i Afa Stockholm och senare dömd till fem och ett halvt års fängelse för försök till dråp.
 När de kom till oss på det sättet tycker jag att jag har rätt att använda våld mot dem. Och tar de knivar med sig, då kommer jag att använda min kniv. Är det så att jag behöver knivhugga 40 eller 50 av dem, då skulle jag ha gjort det, säger Joel Almgren. 
Dokumentären är gjord av Martin Jönsson.  Producent: Magnus Arvidson. 
Programmet är inspelat 2017.</Description>
    </Episode>
    <Episode>
      <Title>Sprängningen av Rainbow Warrior</Title>
      <Description>Besättningen på Greenpeace-fartyget Rainbow Warrior ska snart ut och protestera mot provsprängningar av kärnvapen i Stilla Havet. De märker inte när två agenter placerar ut bomber på fartygets skrov. &lt;br/&gt;&lt;br/&gt; Det är sommar år 1985. Kalla kriget pågår fortfarande och spänningarna mellan öst och väst är starka. Miljöorganisationen Greenpeace förbereder en protestaktion mot Frankrikes kärnvapentest i Mururoa-atollen. 
Frankrike ser kärnvapenutvecklingen som nödvändig och mycket viktig av säkerhets- och statusskäl. När de hör talas om miljöorganisationens protestplaner fattas ett beslut om att aktionen måste stoppas. Den franska underrättelsetjänsten kopplas in.
De tidsinställda bomberna som placeras ut på Rainbow Warrior ska inte bara utlösa en explosion som dödar en av besättningsmedlemmarna, utan också en storpolitisk skandal. 
En dokumentär av Linda Jensen Kidane Producent Anna Åkerlund Produktionsår 2017</Description>
    </Episode>
    <Episode>
      <Title>Hansakatastrofen</Title>
      <Description>En novembermorgon 1944 försvinner gotlandsbåten S/S Hansa på väg mot Visby. I hamn väntar många anhöriga förgäves. Är det sabotage eller en krigshandling som sänkt Hansa? &lt;br/&gt;&lt;br/&gt; Länge är det oklart vad som ligger bakom förlisningen. Av de 86 personerna ombord på fartyget överlever endast två. Hansakatastrofen är - fram till Estonias undergång - den civila fartygskatastrof som kostat flest svenskar livet sedan 1600-talet. 
Det visar sig att fartyget blivit torpederat. Det neutrala Sverige har blivit utsatt för en krigshandling. Men än i dag finns frågetecken kvar kring händelseförloppet.
I P3 Dokumentär hör du överlevarna, barnen som förlorade sina föräldrar i katastrofen, dykaren som varit nere på över 100 meters djup för att se Hansas vrak och författarna som inte kan släppa den här historien.
En dokumentär av Maria Ridderstedt Producent Magnus Arvidson Produktionsår 2017</Description>
    </Episode>
    <Episode>
      <Title>Skolskjutningen i Jokela</Title>
      <Description>Vid lunchtid den 7:e november 2007 går 18-årige Pekka-Eric Auvinen in på sitt gymnasium i finska Jokela. Han har på sig en t-shirt med texten "Humanity is overrated" och i skolväskan ligger en pistol. &lt;br/&gt;&lt;br/&gt; När Pekka börjar skjuta inne på skolan gömmer sig elever i klassrum och några hoppar ut genom fönstren. Men alla hinner inte undan. På en knapp halvtimme skjuter han ihjäl sex elever, skolans rektor och skolsköterskan. Sedan tar han sitt eget liv.
Det kommer senare visa sig att Pekka laddat upp en video han kallar Jokela High School Massacre på Youtube. Under nästan ett år har han i smyg planerat dådet in i minsta detalj.
Läraren Kim beskriver i P3 Dokumentär sin före detta elev som ambitiös, pacifistisk och ensam. Under hösten 2007 har han plötsligt börjat uttrycka stöd för nazistiska idéer, efter att tidigare ha sympatiserat med kommunismen.
Han är aktiv i diskussionsforum på nätet och hänger i ett chattforum döpt efter skolskjutarna i Columbine. Där lär han känna Vaula, en 17-årig tjej från Helsingfors och en av huvudpersonerna i det här programmet. 
Du hör även Jani som förlorade sin bror Ari, och här berättar om det för första gången.
En dokumentär av: Elin von Wright Producent: Rosa Fernandez  Producerad år: 2017</Description>
    </Episode>
    <Episode>
      <Title>Gisslandramat i Hallsberg</Title>
      <Description>Natten till den 9 juni 1995 drar tre påtända, tungt beväpnade män ut på en våldsam roadtrip genom Västsverige. De hotar, skjuter och tar gisslan. Turnén får ett dramatiskt slut - i direktsändning. &lt;br/&gt;&lt;br/&gt; Det börjar med en u-sväng på Hisingen. Tre män i en silverfärgad Saab öppnar plötsligt eld mot en bilförare de uppfattar som hotfull. Efter det påbörjas en svårbegriplig resa där offer efter offer drabbas av hänsynslöst våld. 
En fyrabarnspappa blir knivhuggen och hans fru insläpad i gärningsmännens bil. Kidnapparna känner sig jagade och polisen ligger hela tiden steget efter.
Till slut barrikaderar sig männen i en lägenhet i Hallsberg. Då har de hunnit beta av över 20 brottsoffer. Fallet får sin upplösning i direktsänd radio och tv. Förloppet är unikt och får polisen att fundera över sitt sätt att kommunicera med media.
En dokumentär av Jennifer Rochette Producent Lasse Truedsson Producerad år 2017</Description>
    </Episode>
    <Episode>
      <Title>Annika Östberg och polismordet i Lakeport</Title>
      <Description>Den 2 maj 1981 blir polisen Richard Helbush ihjälskjuten på en öde landsväg i USA. Gärningsmännen heter Bob Cox och Annika Östberg. Hon kommer att bli en av Sveriges mest kända brottslingar någonsin. &lt;br/&gt;&lt;br/&gt; Ett par dygn före polismordet har Annika Östberg och hennes pojkvän, droghandlaren Bob Cox, stämt träff med en restaurangägare för att sälja vidare ett parti kött. Det blir ingen affär - Bob skjuter restaurangägaren och paret bestämmer sig för att fly landet. Men i stället för att ta sig över gränsen möter de trafikpolisen Richard Helbush, nästa offer.
Enligt mordutredningen är det Bob Cox som håller i vapnet vid båda skjutningarna. Men i domen konstateras att morden skett i samförstånd med Annika Östberg. Hon erkänner dubbelmord och döms till livstids fängelse.
Många engagerar sig i hennes öde som utlandsfånge. Vissa medier driver frågan om att hon bör överföras till svenskt fängelse. Skolklasser skriver brev till Kaliforniens guvernör. Samtidigt riktas kritik mot engagemanget - varför visa sympati för en dömd dubbelmördare?
P3 Dokumentär berättar om mordnatten i Lakeport med hjälp av unika polisradioinspelningar. Medverkar gör bland andra polisen Don Anderson som efter intensiv biljakt och skottlossning grep Annika Östberg.
En dokumentär av Martin Ezpeleta Producenter Ylva Lindgren och Magnus Arvidson Producerad år 2017</Description>
    </Episode>
    <Episode>
      <Title>Brandkatastrofen på Borås stadshotell</Title>
      <Description>Det är juni 1978 och stort studentfirande på Borås stadshotell. Men under sista låten fylls dansgolvet av rök. I desperation hoppar många studenter ut genom fönstren. Andra blir fast i lågorna. &lt;br/&gt;&lt;br/&gt; När brandmännen kommer till platsen möts de av brända och sotiga ungdomar som ligger på trottoaren. De har hoppat från fönstren, sex meter upp, för att rädda sig från infernot av eld och rök. Men alla hinner inte ut i tid. 
20 personer omkommer och över 50 skadas i vad som då är den värsta brandkatastrofen i modern tid i Sverige - en katastrof som med stor sannolikhet hade kunnat undvikas, och som enligt vissa kom att bli början till slutet för diskoeran.
I P3 Dokumentär hör du vittnesmål inifrån kaoset. Studenterna som förtvivlat letar efter sina vänner och brandmännens kamp för att få ut så många som möjligt av de medvetslösa festdeltagare som blivit kvar. Men också om hur samhället misslyckades med att ta hand om överlevande och anhöriga.
En dokumentär av Maria Hansson Trens Producent Lasse Edfast Exekutiv producent Ylva Lindgren Produktionsår 2017</Description>
    </Episode>
    <Episode>
      <Title>De finska krigsbarnen</Title>
      <Description>Det kallas den största barnförflyttningen i världshistorien. 70 000 finska barn skickas till Sverige mellan 1939-46. För vissa blir det en räddning, andra möter en fullständig mardröm. &lt;br/&gt;&lt;br/&gt; När Sovjetunionen anfaller Finland och vinterkriget bryter ut i november 1939 bestämmer Sveriges regering att inte hjälpa Finland militärt. Under en sömnlös natt får Sveriges utrikesministers fru Maja Sandler en idé: Hon vill hjälpa finska barn genom att evakuera dem till Sverige.
Över 70 000 barn kommer att skickas till Sverige under de följande sex åren. Barn så unga som tre månader separeras från sina föräldrar och syskon. Många förlorar sitt modersmål men resan blir också en räddning undan sjukdomar och bombanfall. Flera tusen kommer aldrig att återvända.
I P3 Dokumentär om de finska krigsbarnen får vi höra skrämmande skildringar från Bengt Lander som blev misshandlad och sexuellt utnyttjad i fosterfamiljen. Men det handlar också om Irma Ahlenius och Kielo Bengtsson som hittade ett nytt hem och tvekade när de skulle åka hem till Finland igen när kriget var över. Dessutom ett unikt vittnesmål av en finsk mamma genom en tidigare opublicerad ljudinspelning: Hur var det att skicka iväg sina barn mot sin vilja, utan att veta vart de kommer att hamna?
En dokumentär av: Lotta Hoppu Producent: Magnus Arvidson Produktionsår: 2017</Description>
    </Episode>
    <Episode>
      <Title>Dödsskjutningen i Rödeby</Title>
      <Description>En höstnatt 2007 skjuts två tonårskillar på en gård utanför Rödeby i Blekinge. En 15-årig kille dör. Skjutningen är kulmen på år av trakasserier, händelsen delar Rödeby och hela Sverige i två läger.  &lt;br/&gt;&lt;br/&gt; Det är fredagskväll i Rödeby den 5 oktober 2007. Ett gäng tjejer och killar hänger vid Rödebyskolan. Ett mopedgäng har länge trakasserat en familj och deras son som bor på en gård en bit bort. 16-åriga Oskar beskrivs som ledare och drivande i mobbningen. Plötsligt kommer en stor kille fram till Oskar och slår en ölburk i huvudet på honom och säger till honom att låta bli sonen i familjen.
Oskar och fem andra bestämmer sig för att åka upp med sina mopeder till gården. När de kommer fram brister det för pappan i familjen. Han skjuter mot killarna och Simon som träffas på nära håll avlider. Oskar skadas allvarligt. När det blir känt hur killarna trakasserat familjen ställer sig många på pappans sida. Men 15-åriga Simon som dog på gården hade aldrig varit med och trakasserat familjen tidigare. Fallet delar hela Sverige i två läger. Var går gränsen för självförsvar?
I P3 dokumentär berättar Oskar för första gången sin historia om trakasserierna, om skjutningen och om känslorna inför vännen Simon som inte överlevde.
En dokumentär av: Sigrid Edsenius  Producent: Magnus Arvidson  Produktionsår: 2017</Description>
    </Episode>
    <Episode>
      <Title>Del 5/5: Gängskjutningen på Vår Krog &amp; Bar</Title>
      <Description>P3 Dokumentär serie berättar om gängskjutningen på Vår Krog &amp; Bar. Det är en historia om tystnadskultur, svartsjuka, hämnd, mord och droger. Avsnitt 5: Inga vinnare i det här. &lt;br/&gt;&lt;br/&gt; Åtta misstänkta gärningsmän häktas, alla mellan 19 och 28 år gamla. Det visar sig att flera av dem spelat fotboll i det lokala fotbollslaget Solväders FC. Där har också Houssein spelat  den 25-årige man som skjuts till döds inne på krogen.
I en lägenhet i Frölunda gör polisen flera fynd. En av dem som åtalas för inblandning i det brutala dådet är fotbollstalangen Josef, en annan är 25-årige Ahmed som nu berättar sin historia för P3 Dokumentär. Varför 20-årige Petar Petrovic mördas förstår ingen.
Det här är sista delen i P3 Dokumentär serie: Gängskjutningen på Vår krog &amp; bar.
En serie av: Karwan Faraj  Producent: Rosa Fernandez  Exekutiv producent: Magnus Arvidson Produktionsår: 2017</Description>
    </Episode>
    <Episode>
      <Title>Del 4/5: Gängskjutningen på Vår Krog &amp; Bar</Title>
      <Description>P3 Dokumentär serie berättar om gängskjutningen på Vår Krog &amp; Bar. Det är en historia om tystnadskultur, svartsjuka, hämnd, mord och droger. Avsnitt 4: Jakten på mördarna. &lt;br/&gt;&lt;br/&gt; Polisen har bara minuten efter dådet inlett jakten på gärningsmännen som hinner undan. Men det finns ledtrådar att jobba med. Narkotikaspanare har sett tre personer rusa från platsen i dödskallemasker. Man har också sett en liten röd bil, en Citroën Xantia försvinna iväg.
I fem delar berättar P3 Dokumentär om gängskjutningen på Vår Krog &amp; Bar.
En serie av: Karwan Faraj  Producent: Rosa Fernandez Exekutiv producent: Magnus Arvidson Produktionsår: 2017</Description>
    </Episode>
    <Episode>
      <Title>Del 3/5: Gängskjutningen på Vår Krog &amp; Bar</Title>
      <Description>P3 Dokumentär serie berättar om gängskjutningen på Vår Krog &amp; Bar. Det är en historia om tystnadskultur, svartsjuka, hämnd, mord och droger. Avsnitt 3: Attentatet &lt;br/&gt;&lt;br/&gt; Klockan 22.22 den 18 mars 2015 springer tre personer med dödskallemasker genom en gångtunnel som leder till Vårväderstorget och Vår Krog &amp; Bar. De håller i varsitt automatvapen och en av dem har på sig en polisväst. Två av dem springer in på krogen där 26 gäster sitter och tittar på fotboll.   Dennis, Houssein och deras vänner sitter nära spelautomaterna, långt inne i lokalen. 20-årige Petar står utanför och röker.
I fem delar berättar P3 Dokumentär om gängskjutningen på Vår Krog &amp; Bar.
En serie av: Karwan Faraj  Producent: Rosa Fernandez  Exekutiv producent: Magnus Arvidson Produktionsår: 2017</Description>
    </Episode>
    <Episode>
      <Title>Del 2/5: Gängskjutningen på Vår Krog &amp; Bar</Title>
      <Description>P3 Dokumentär serie berättar om gängskjutningen på Vår Krog &amp; Bar. Det är en historia om tystnadskultur, svartsjuka, hämnd, mord och droger. Avsnitt 2: Vägen fram till skotten. &lt;br/&gt;&lt;br/&gt; Många menar att konflikten i Biskopsgården börjar med ett svartsjukedrama och ett mord på en 23-åring.
För att förstå bakgrunden till varför två personer går in med automatvapen på Vår Krog &amp; Bar en kväll i mars 2015, när stället är fullt av folk, går vi tillbaka i historien.
En kille som senare kommer kopplas till den kriminella grupperingen i norra Biskopsgården heter Josef. Några år tidigare har han blivit uttagen till det svenska pojklandslaget i fotboll.
I fem avsnitt berättar P3 Dokumentär serie om gängskjutningen på Vår Krog &amp; Bar.
En serie av: Karwan Faraj  Producent: Rosa Fernandez  Exekutiv producent: Magnus Arvidson Produktionsår: 2017</Description>
    </Episode>
    <Episode>
      <Title>Del 1/5: Gängskjutningen på Vår Krog &amp; Bar </Title>
      <Description>P3 Dokumentär serie berättar om gängskjutningen på Vår Krog &amp; Bar. Det är en historia om tystnadskultur, svartsjuka, hämnd, mord och droger. Avsnitt 1: Välkommen till Biskopsgården.  &lt;br/&gt;&lt;br/&gt; På kvällen den 18 mars 2015 visas åttondelsfinalen i Champions League på Vår Krog &amp; Bar på Vårväderstorget i Biskopsgården. 20-årige Petar och hans kompis äter på krogen. Dennis, Houssein och deras kompisar är här för att kolla på matchen och flera stammisar är här och dricker öl. Långt in i andra halvlek hör gästerna smällar utifrån.
Det pågår sen flera år tillbaks en konflikt mellan kriminella i norra och södra Biskopsgården i Göteborg. De flesta som bor här har ingenting med kriminalitet att göra. 
Det här är första avsnittet av fem i P3 Dokumentär serie: Gängskjutningen på Vår Krog &amp; Bar.
En serie av: Karwan Faraj  Producent: Rosa Fernandez  Exekutiv producent: Magnus Arvidson Produktionsår: 2017</Description>
    </Episode>
    <Episode>
      <Title>Säldöden</Title>
      <Description>Sommaren 1988 väller flera tusen döda sälar in på Västkusten. En febril jakt på orsaken startar. Samtidigt kämpar Miljöpartiet för att ta sig in i riksdagen som första nya parti på 70 år.  &lt;br/&gt;&lt;br/&gt; Bara två år efter kärnkraftsolyckan i Tjernobyl utbryter vad man tror är en miljökatastrof i havet. Efter en intensiv algblomning börjar flera tusen knubbsälar oförklarligt hosta och få lunginflammation.
Mer än hälften av de svenska knubbsälarna dör och forskarna står handfallna inför orsaken. Säldöden orsakar internationell uppståndelse  har miljöförstöringen gått för långt? 
Samtidigt stundar valet till Riksdagen. För första och hittills enda gången är miljö den allra viktigaste valfrågan bland väljarna. Miljöpartiet De Gröna har för första gången en rimlig chans att komma in. Men hur påverkas de av att alla partier engagerar sig i sälfrågan? Och vad händer när sanningen om säldöden kommer fram?
En dokumentär av: Gustav Asplund Producent: Martin Johnson Produktionsår: 2017</Description>
    </Episode>
    <Episode>
      <Title>Peter Mangs och morden i Malmö</Title>
      <Description>En ensam gärningsman med pistol och lasersikte skjuter mot malmöbor i skydd av mörkret. Flera dör eller skadas allvarligt och nästan alla offer har utländsk bakgrund. Hur ska mördaren stoppas? &lt;br/&gt;&lt;br/&gt;  Pang! Ett skott. Jag ser min kompis ligga på marken mitt i gatan. Han säger till mig: Lägg dig ner!
Lang Conteh och hans två bekanta blir beskjutna när de klivit ur en taxi på Regementsgatan i centrala Malmö en natt i juni 2010. Younes Cheikhi jobbar i sitt gatukök när han ser en röd prick på golvet, och blir beskjuten. Mordförsöket på honom och Lang Conteh är två i raden av oförklarliga skjutningar i Malmö under 2010.
Spåren leder till en tidigare ostraffad 38-årig man. Han heter Peter Mangs och är den som i media kallas för Serieskytten i Malmö, den nya lasermannen.
  Det var som ett slag i magen, jag fick liksom ingen luft. Jag tror det var då jag förstod att hon var mördad, säger Jeanette West.
Hennes dotter Therese West Persson mördades i oktober 2009. På dagen ett år efter begravningen får Jeanette beskedet att Polisen gripit en misstänkt för mordet. Det ska visa sig att Peter Mangs mördat tidigare. Två förundersökningar om mord år 2003 tas upp igen och hela utredningen beskrivs som den största sedan Palmemordet.
En dokumentär av: Arvid Hallberg Producent: Magnus Arvidson Produktionsår: 2017</Description>
    </Episode>
    <Episode>
      <Title>Mirakeldoktorn i Aneby</Title>
      <Description>Veterinär Elis Sandberg vill bota cancer och uppfinner preparatet THX, gjort på kalvbräss. Sjuka människor vallfärdar till honom i hopp om räddning. Men fungerar verkligen medicinen? &lt;br/&gt;&lt;br/&gt; I början av 50-talet presenterar Elis Sandberg vad han tror är lösningen på cancerns gåta. Det flytande preparatet som kallas THX är gjort av nermald kalvbräss, och det får stor uppmärksamhet i tidningarna att en svensk har funnit ett potentiellt nytt medel mot kräfta. 
Intresset blir så stort att Elis Sandberg, som egentligen är doktor i veterinärmedicin, öppnar en mottagning i Aneby i Småland där han erbjuder injektioner med THX. Enligt honom fungerar medicinen även mot astma, ögonförändringar vid diabetes och en rad andra sjukdomstillstånd. Samtidigt utreds medicinens effekt av myndigheterna.
När Doktor Sandberg anklagas för kvacksalveri och hotas av fängelse stöttas han av patienter som i många fall - trots vetenskapen - ser THX-sprutorna som sitt sista hopp. Det blir ett av de största medicinska bråken i svensk historia.
En dokumentär av: Marcus Morey-Halldin Producent: Rosa Fernandez Publicerades första gången 2017</Description>
    </Episode>
    <Episode>
      <Title>Stenbergapyromanen</Title>
      <Description>I april 1989 skakas småländska Stenberga av nya mordbränder. Pyromanen, som härjat i decennier, är tillbaka. Fallet är en gåta  och lösningen ska gå till den svenska kriminalhistorien.  &lt;br/&gt;&lt;br/&gt; Natten till den 14 april 1989 brinner det på fem platser i närheten av byn Stenberga. Två människor, syskonen Sigvard och Gunhild Gunnarsson, är försvunna. Av deras torp Mögleryd finns bara murstockarna kvar. Över 50 kor och 30 får dör i lågorna. Värden för miljoner går upp i rök. 
I Stenberga är skräcken total. Det lilla samhället har under flera årtionden drabbats av oförklarliga mordbränder. Nu är pyromanen tillbaka.
Kring brandplatserna hittar polisen märkliga föremål. Kladdiga fingeravtryck upptäcks på stängselstolpar och brevlådor. Och när polisens tekniker hittar förkolnade benrester befinner sig Stenbergaborna plötsligt i en utredning om dubbelmord. Spåren pekar mot en framstående invånare i byn.
Ett program av: Martin Jönsson Producent: Magnus Arvidson Produktionsår: 2017</Description>
    </Episode>
    <Episode>
      <Title>Tågkraschen i Lerum</Title>
      <Description>Det borde vara omöjligt. Men den 16:e november 1987 frontalkrockar två tåg i hög hastighet i Lerum utanför Göteborg. De överlevande tvingas fly från ett brinnande inferno.  &lt;br/&gt;&lt;br/&gt; Passagerartåg 129 är på väg från Stockholm mot Göteborg. Klockan 14.27 kommer det i hög hastighet in mot Lerums station, men på fel spår. Det kränger till och alla tror att tåget ska spåra ur. Vagnarna blir kvar på rälsen, men knappt hinner passagerarna andas ut förrän lokföraren upptäcker att det kommer ett mötande tåg på samma spår. Kollisionen är ett faktum och konduktören hoppar ut. Nio personer dör och över 100 skadas. Hur kunde det gå så fel?
I P3 Dokumentär hör du berättelser inifrån tågen, om anhörigas förtvivlade jakt på svar om vad som hänt, om räddningspersonal som kämpar för att få loss fastklämda passagerare medan elden närmar sig, och om det misstag som ledde till en katastrof.
En dokumentär av: Maria Hansson Trens Producent: Rosa Fernandez Produktionsår: 2017</Description>
    </Episode>
    <Episode>
      <Title>Attacken i Stockholm - P3 Nyheter Dokumentär</Title>
      <Description>En lastbil kör rakt in i en folkmassa vid Åhléns City i Stockholm. Fyra personer är döda och ytterligare tio vårdas fortfarande på sjukhus. Polisen utreder händelsen som ett terrorbrott. &lt;br/&gt;&lt;br/&gt; Mitt i fredagsrusningen stannar en lastbil utanför en restaurang i korsningen Drottninggatan - Adolf Fredrik Kyrkogatan för att göra en leverans. Chauffören klättrar ner från förarhytten och ger sig bak mot lastrummet när han märker en maskerad man som tar sig in i lastbilen. Chauffören springer framför lastbilen och försöker stoppa kaparen, men blir då påkörd.
Kaparen varvar igång bilen och kör i rusande fart rakt in Åhléns City vid korsningen Drottninggatan - Mäster Samuelsgatan, utan att stanna för fotgängare. Fyra människor dör och flera skadas. De som är i närheten springer för sina liv, kollektivtrafiken stoppas och det som följer är ett dygn som skakar hela Sveriges befolkning.
Nyhetsdokumentären är baserad på uppgifter som framkommit fram till lördag eftermiddag, ett dygn efter attacken.
Hör P3 Nyheter Dokumentär om attacken i Stockholm.
Producent: Martina Pierrou och Carl-Johan Ulvenäs  Exekutiv producent: Magnus Arvidsson</Description>
    </Episode>
    <Episode>
      <Title>Black metal-morden </Title>
      <Description>Det är 90-tal och Norge skakas av kyrkbränder och knivmord. Polisens spår leder till black metal-bandet Mayhem och skivbutiken Helvete. Varför ledde extrem musik till brutala mord? &lt;br/&gt;&lt;br/&gt; När svenske Per Yngve Ohlin, alias Dead, blir sångare i det norska Black metalbandet Mayhem i slutet av 80-talet handlar allt om musiken, att gestalta död, mörker och satanism. Men vissa inom den lilla subkulturen omsätter de mörka budskapen i musiken till konkreta handlingar. Mest fruktad blir den man som kallar sig Greven.
När Per Yngve Ohlin tar livet av sig fotar bandmedlemmen Øystein Aarseth den döda kroppen för att använda i marknadsföringen av bandet. Snart brinner kyrkor över hela Norge och i Lillehammer hittas en man knivmördad. Våldet sprider sig till Sverige och Varg Vikernes, alias Greven, mördar Mayhems gitarrist.
I dokumentären Black metal-morden berättar medlemmarna i Mayhem Jørn Stubberud, Kjetil Manheim och Erik "Billy" Norheim om de våldsamma åren men också om kärleken till musiken. Anders Ohlin, Pelles lillebror, berättar om den legendariske sångarens bakgrund och varför han egentligen var så besatt av döden. Medverkar gör också Ika Johannesson  journalist och författare till boken Blod eld död (tillsammans med Jon Jeffersson Klingberg).
En dokumentär av: Tove Palén  Producent: Magnus Arvidson  Produktionsår: 2017</Description>
    </Episode>
    <Episode>
      <Title>Dödstragedin på Roskildefestivalen</Title>
      <Description>Grungebandet Pearl Jam är en av huvudakterna på Roskildefestivalen år 2000. Det är omkring 50 000 i publiken när spelningen drar i gång och förväntningarna är höga. Men konserten slutar i katastrof. &lt;br/&gt;&lt;br/&gt; En av alla Roskildebesökare är 20-åriga Carl-Johan Gustafsson, som åkt på sitt livs första festival för att se sina stora idoler i Pearl Jam. Publiken närmast orangea scenen står tätt, tätt. Armar som höjts upp i luften blir kvar där, de går inte att få ner igen. Fler och fler crowdsurfar mot scendiket för att ta sig ut. 
Till slut faller en stor grupp människor, de trasslar in sig i varandra och kommer inte upp. Längre bak i publiken fortsätter folk att pressa på framåt. De har ingen aning om att det ligger folk och kämpar för sina liv på marken några meter längre fram. Nio personer dör i tumultet, och en av dem är Carl-Johan. 
I P3 Dokumentär om dödstragedin på Roskildefestivalen hör du bland andra Birgitta Gustafsson som förlorade sin son, Patrick Alvarsson som förlorade sin bästa vän, och Daniel Mossberg som själv var en av dem som föll och låg fastklämd. Du hör också ansvariga från Roskildefestivalen berätta hur de ser på sitt ansvar och hur de jobbar med säkerhetsfrågor i dag. 
En dokumentär av: Karin Hållsten Publiceringsår: 2017</Description>
    </Episode>
    <Episode>
      <Title>Kumlafallet</Title>
      <Description>I mars 2013 dör en 13-årig flicka efter att ha ställt sig framför ett tåg i Kumla. Att hon blivit nätmobbad är redan känt. Men snart visar det sig att hon också blivit utsatt för annan brottslighet. &lt;br/&gt;&lt;br/&gt; I Linns youtube-videor framstår hon som en sprudlande, glad 13-åring uppfylld av vardagliga saker som handbollsträningar och småtrista skollektioner. Samtidigt förstår man att tonen bland dem hon umgås med på nätet bitvis är hård. Men när omvärlden får reda på exakt vilka kontakter hon haft, och vad som pågått, är det redan för sent.
Efter Linns död hittar hennes bror en chatt mellan henne och aliaset "Bealarson97". Chatten innehåller grova hot och till en början tror polisen att den verkliga personen bakom aliaset är en 15-årig kille. Men snart visar det sig att det inte alls är en tonåring som ligger bakom, utan en 44 år gammal man. Och att Linn inte är ensam.
Utredningen växer och omfattar till slut omkring 20 flickor. I november 2013 döms mannen för bland annat grovt sexuellt övergrepp mot barn, grovt utnyttjande av barn för sexuell posering och ett 20-tal fall av försök till utnyttjande av barn för sexuell posering. 
En dokumentär av: Emma Janke och Gurbet Aslan Producent: Emma Janke Publicerad 2017</Description>
    </Episode>
    <Episode>
      <Title>Dopningsskandalen i Lahtis</Title>
      <Description>Finland tar guld under skid-VM 2001 på hemmaplan. En läkarväska med kanyler och blod hittas på en bensinstation. I en bastu skrivs ett hemligt avtal. Tio år senare är lagets största stjärna död.  &lt;br/&gt;&lt;br/&gt; Skid-VM i Lahtis, en finsk folkfest med skyhöga förväntningar på hemmanationen, börjar plötsligt kantas av mystiska omständigheter. En finsk åkare som nyss tävlat blir hastigt sjuk, en stav bryts av utom räckhåll för tv-kamerorna och i bastun skrivs ett hemligt kontrakt för att försöka komma undan ansvar.
Med hjälp av landslagets läkare injiceras åkarna med preparat som ska dölja alla spår av dopning, och se till att de får komma till start i loppen. En efter en avslöjas åkarna i det finska landslaget, inför sin egen hemmapublik. Men det dröjer ytterligare tio år innan hela sanningen om händelserna i Lahtis kommer fram.
I P3 Dokumentär hör du skidåkaren Per Elofsson som tävlade sida vid sida med de dopade åkarna. SVT:s Jacob Hård som från kommentatorsbåset anade att någonting inte stämde. Maud Bernhagen från TV4 Sporten som intervjuade de dopade skidstjärnorna innan lögnerna avslöjades. Men också Harri Syväsalmi, generalsekreterare på World Anti-Doping Agency, som genom att lura det finska laget lyckades avslöja dopningen.
En dokumentär av: Hugo Rennéus  Producent: Magnus Arvidson Produktionsår 2017</Description>
    </Episode>
    <Episode>
      <Title>Barnamorden i Arboga</Title>
      <Description>Den 17:e mars 2008 mördas Emmas barn Max och Saga i villan på Verktygsgatan. Sambon Torgny hittar sin familj blodig i hallen. Snart börjar polisen misstänka Torgnys semesterflirt för morden. &lt;br/&gt;&lt;br/&gt; Barnen Max, 3 år och Saga, 1,5 år mördas i sitt hem. Morden skakar Sverige och beskrivs som ett av de mest brutala dåden i modern tid. Mamman Emma har svåra skallskador och hålls nedsövd under intensivvård. Vad kommer hon att minnas från attacken när hon väcks efter tio dygn? Polisens huvudmisstänkta är 31-åriga kvinnan Christine Schürrer som sambon Torgny haft en semesterromans med några år innan han träffade Emma. I förhör med Emmas vänner framkommer att kvinnan inte kunnat släppa Torgny.
I P3 Dokumentär träder för första gången sambon Torgny fram och berättar om den värsta dagen i sitt liv, men också om nya detaljer om gärningsmannen och bakgrunden till morden. Du hör även mamman Emma Jangestig som överlevde attacken men förlorade sina två barn.
En dokumentär av: Sofia Sofroniadou  Producent: Robert Barkman  Publicerad 2017</Description>
    </Episode>
    <Episode>
      <Title>Tvångssteriliseringarna av transpersoner</Title>
      <Description>På 1970-talet blir Sverige först i världen med att tillåta juridiskt könsbyte. Men lagen innehåller ett motkrav. För att få ett nytt kön i ID-handlingarna måste personen gå med på att bli steril. &lt;br/&gt;&lt;br/&gt; Lagkravet innebär att hundratals transsexuella tvingas ge upp alla möjligheter till biologiska barn. På 2000-talet blir protesterna mot lagen allt mer högljudda. Men frågan fastnar i en splittrad regering. Och trots att det under flera år ser ut som att lagen är nära att tas bort händer ingenting.  
Steriliseringstvånget för att få ett nytt juridiskt kön leder till att Sverige får svidande kritik för brott mot grundläggande mänskliga rättigheter. I internationella trans- och hbtq-sammanhang tappar Sverige sitt rykte som modernt föregångsland.
I P3 dokumentär hörs Sebastian (fingerat namn) och Maria som tvingades sterilisera sig för att få sin könsidentitet erkänd. Vi hör överläkaren som tvingades berätta för sina patienter att de inte har rätt att bli biologiska föräldrar. Vi hör de som gjorde uppror och de som höll emot.
För första gången hörs också den man som utmanade systemet och tvingade fram ett domslut om att tvångssteriliseringarna av transpersoner var olagliga. För närvarande arbetar regeringen med ett lagförslag om ekonomisk ersättning till de drabbade.
En dokumentär av: Therese Rosenvinge Producent: Lars Truedson Publicerad 2017</Description>
    </Episode>
    <Episode>
      <Title>Dödsskjutningen på Bromma gymnasium</Title>
      <Description>I januari 2001 skjuts Nicola, 16 år, till döds inne på en skoltoalett på Bromma gymnasium. Han dör innan ambulansen hinner fram. Bakgrunden till skottet visar sig vara ett bråk om en påse med valium. &lt;br/&gt;&lt;br/&gt; Dödsskjutningen på Bromma gymnasium är inte bara en berättelse om Sveriges första mord inne på en öppen skola. Det är också en historia om när tonåringar börjar missbruka valium i början av 00-talet. Då tror ingen att någon ska dö i en droguppgörelse i den välbärgade Stockholmsförorten; Bromma.
I P3 Dokumentär berättar Nicolas bror Michel för första gången om stölden av valiumtabletterna som ledde till att hans lillebror mördades. Och om skuldkänslorna. Du hör också Nicolas barndomskompis Angelica, skolkamraten Anders, fritidspedagogen Joakim Hammarsted, förhörsledaren Ingmari Multén, poliserna som var först på plats och killen som bröderna snodde valiumet av. Genom bandande förhör från rättegången framkommer en bild av de båda gärningsmännen, då 17 och 19 år.
  Producent: Lasse Edfast Exekutiv producent: Rosa Fernandez Publicerad 2017</Description>
    </Episode>
    <Episode>
      <Title>Den dödsdömda polarexpeditionen</Title>
      <Description>Med hjälp av en luftballong ska tre unga svenska män bli först på Nordpolen. I stället hamnar de mitt ute på polarisen. I 33 år är Andrées polarexpedition försvunnen. Vad är det som händer?  &lt;br/&gt;&lt;br/&gt; Den 11 juli 1897, klockan 13.50, lyfter vätgasballongen Örnen från Spetsbergen i Norge. Ombord finns tre män i moderiktiga yllekavajer. Nu ska Sverige bli först i världen att upptäcka Nordpolen - vid den här tiden okänd mark. 
Men saker går fel direkt. Ingen har testat farkosten inför jungfruflygningen mot Nordpolen, och det visar sig att den inte går att styra. Det sista som syns av expeditionsmedlemmarna är vinkande händer från ballongen som åker rakt upp i luften. Sedan blir det tyst. 
I P3 Dokumentär ger vi oss in i mysteriet som gäckade världen i över 33 år. Genom dagboksanteckningar följer vi expeditionsmedlemmarnas tröstlösa vandring över polarisen, och nystar i gåtan om varför de plötsligt dör. 
Medverkar gör bland andra Augustprisbelönade författaren Bea Uusma och Henrik Strindberg, släkting till expeditionsmedlemmen Nils Strindberg.
Producent: Julia Lundberg  Exekutiv producent: Rosa Fernandez Publicerad 2016</Description>
    </Episode>
    <Episode>
      <Title>Caremaskandalen</Title>
      <Description>Hösten 2011 briserar skandalen. Äldreboendet Koppargården i Stockholm blir symbolen för hur företag tjänar grova pengar på samhällets allra svagaste - de gamla och sjuka. &lt;br/&gt;&lt;br/&gt; Allt börjar i oktober 2011 när Dagens Nyheter publicerar en rad reportage där både läkare, omsorgspersonal och anhöriga vittnar om missförhållanden på äldreboendet Koppargården. I november 2011 sänder SVT en dokumentär som berättar om hur bemanningen på Caremaboendet hölls på en låg nivå och att besparingar belönades med bonus- och aktieprogram.
Debatten om vad vinster i välfärden får för konsekvenser tar fart, och regeringen tillsätter tre olika utredningar. Carema förlorar uppdraget att driva äldreboendet Koppargården. Samtidigt kritiseras Dagens Nyheters granskning av företaget för att vara ensidig och att brister som finns på företagets boenden skulle vara överdrivna.
- Caremaskandalen blev slagfältet nummer ett i debatten om vinster i välfärden, säger Ekots intrikespolitiska kommentator Tomas Ramberg.
I P3 Dokumentär om Caremaskandalen hör du anhöriga, personal, Caremas företrädare och de granskande journalisterna ge sina versioner av vad som hände.
Producent: Eva-Lisa Wallin Exekutiv producent: Anton Berg Produktionsår: 2016</Description>
    </Episode>
    <Episode>
      <Title>Ericsson och mutskandalen</Title>
      <Description>På 90-talet blir svenska Ericsson världens största telekombolag. Men steg för steg avslöjas hur företaget med hjälp av hemliga handelsagenter betalat miljoner till högt uppsatta politiska makthavare runt om i världen. &lt;br/&gt;&lt;br/&gt; En internationell polisutredning inleds, där misstankar pekar på mutor och korruption. Ericsson frias i rättegången. Men en av dem som friats, han som kallats för Ericssons svarte bankir, drabbas av dåligt samvete.   I ett unikt vittnesmål berättar han för P3 Dokumentär om hur allt egentligen gick till. Vi får följa Ekots grävreporter Daniel Öhman när han tillsammans med sina kolleger lägger pusslet kring Ericsson och mutskandalen.
Producent: Daniel Öhman Produktionsår: 2016</Description>
    </Episode>
    <Episode>
      <Title>Terrordåden i Paris - P3 Nyheter dokumentär</Title>
      <Description>På några minuter förvandlas fredagskvällen i Paris till ett rent helvete. Över hundra människor mördas och ännu fler skadas i de värsta terrorattackerna som drabbat Frankrike sedan andra världskriget. &lt;br/&gt;&lt;br/&gt; Det är ett år sedan Parisattentaten. På arenan Stade de France möter Frankrikes herrlandslag det tyska herrlandslaget i en vänskapsmatch. På hedersläktaren sitter Frankrikes president François Hollande. En bit in i första halvlek hörs en explosion. Den följs av två explosioner till. Varken spelarna eller publiken på läktarna förstår vad det är som händer.
Samtidigt börjar gärningsmän skjuta ihjäl människor i restaurangkvarter i stadsdelarna tionde och elfte arrondissement. Människor försöker fly för sina liv eller gömma sig inne i restaurangerna.
Sammanlagt dödas över hundra människor och flera hundra skadas i terrorattackerna som sker på sex olika platser i Paris, däribland på konserthuset Le Bataclan, där 1000 personer var på rockkonsert. Hela världen är i chock och försöker förstå.
Producent: Martina Pierrou  Exekutiv producent: Robert Barkman</Description>
    </Episode>
    <Episode>
      <Title>Lewinskyaffären</Title>
      <Description>"I did not have sexual relations with that woman" säger president Bill Clinton om Monica Lewinsky, den 22-årige praktikanten vars namn blir synonymt med en av vår tids största politiska sexskandaler &lt;br/&gt;&lt;br/&gt; I Januari 1998 anklagas president Bill Clinton för att ha haft sex med Monica Lewinsky. Hon sparar sin blåa klänning med en spermafläck och FBI kopplas in för att fälla presidenten.
Berättelsen om Lewinskyaffären är, förutom historien om det första offret för nätmobbing, också historien om ett unikt parnersskap i politiken. För samtidigt som Bill Clinton ställs inför riksrätt för att ha ljugit under ed, inleder First Lady Hillary sin egen politiska karriär mot toppen.
I P3 Dokumentär hör du Bill Clintons före detta livvakt, secret service-agenten Gary Byrne som nu efter nästan 20 års avslöjar vad som verkligen hände i Vita huset, presschefen Mike McCurry som berättar om det dramatiska politiska spelet bakom kulisserna, men också Fredrik Wikingsson som för första gången bemöter att han och Filip Hammar lurade Lewinsky att deras smeknamn var "Kuken" i tv-programmet "High Chaparall", efter skandalen.
Producent: Magnus Arvidson Publicerad 2016</Description>
    </Episode>
    <Episode>
      <Title>Dödsolyckan i Lillhärdal</Title>
      <Description>En sensommardag i augusti 2012 körs 11-åriga Emma ihjäl i Lillhärdal. På crossmotorcykeln sitter byns utpekade värsting, 20-årige Kristian, och sorgen vänds snart i hat mot honom och hans familj. &lt;br/&gt;&lt;br/&gt; Kristian, som saknar körkort, kör av någon anledning upp på trottoaren där Emma och tre av hennes vänner promenerar.Det är sedan tidigare stökigt i Kristians familj och de är inte populära i bygden. Efter Emmas död blir det klart för många i Lillhärdal - man vill inte längre ha kvar dem på orten.  Producent: Maria Hansson Trens</Description>
    </Episode>
    <Episode>
      <Title>Hedersmordet på Abbas Rezai</Title>
      <Description>Hösten 2005 hittas Abbas Rezai död. Hans kropp är sargad och han har skållats med het olja i ansiktet. Senare visar det sig att hans flickväns familj ligger bakom mordet. &lt;br/&gt;&lt;br/&gt; Under sommaren 2005 lär 19-årige Abbas känna 16-åriga Mariam (fingerat namn). Till en början har de bara kontakt via nätet och efter hand blir de allt mer förälskade.I Mariams familj finns ett starkt hederstänkande och hon är påpassad hemma med många regler om vem hon får träffa, hur hon ska vara klädd och vad hon får göra. Samma sommar får Mariam reda på att hon ska giftas bort med en kusin. Efter att ha levt tillsammans i ett par veckor uppe i Abbas lägenhet i Norrland, bestämmer sig paret för att svara på inbjudan från Mariams familj. De åker ned till Småland, eskorterade av socialtjänsten, med hopp att kunna föra en dialog med familjen. Några timmar senare är Abbas död.Efter tre dagar kommer familjen självmant till polisen och den 17-årige sonen Hamid (fingerat namn) i familjen tar på sig mordet. Polisen tror inte på familjens berättelse  istället misstänker de att föräldrarna och kanske även andra släktingar är inblandade i det som de från allra första början definierar som ett hedersmord.  Producent: Sigrid Edsenius</Description>
    </Episode>
    <Episode>
      <Title>Mordet på 2Pac</Title>
      <Description>En fuktig septembernatt i Las Vegas kör en vit Cadillac upp bredvid rapparen 2Pac  nio skott senare är ett av vår tids mest mytomspunna mord ett faktum.  &lt;br/&gt;&lt;br/&gt; När Tupac "2Pac" Shakur som 23-åring hamnar i fängelse är han en av världens största artister och hyllas för sina dramatiska skildringar av ett hårt liv på samhällets botten. Men hans skivbolag har tröttnat på rapparen, som inte är som andra världsstjärnor: 2Pac har piskat igång ett ursinnigt krig mot östkustrapparen Biggie, skjutit mot poliser och spottat på reportrar när han inte gillat deras frågor. Nu vägrar skivbolaget att betala borgen för att få honom fri. Istället kommer Suge Knight  en ökänd skivbolagsdirektör med starka kopplingar till det våldsamma gatugänget Bloods  till fängelset och erbjuder en lösning, som kommer att driva honom rakt in i det våldsamma gängkriget i Compton P3 Dokumentär berättar nu hela historien om Tupac Shakur, sonen till en Svart panter som på några år gick från att spela teater och skriva socialt medvetna dikter till att bli en del av det blodiga kriget mellan de ökända gängen Bloods och Crips.Producent: Måns Mosesson</Description>
    </Episode>
    <Episode>
      <Title>Utöya, 22 juli 2011</Title>
      <Description>Målet är att döda alla på ön. Anders Behring Breivik går omkring i över en timme på ön Utöya och skjuter ungdomarna på Arbeiderpartiets sommarläger. 69 personer dödas på ön. De flesta tonåringar. &lt;br/&gt;&lt;br/&gt; Klockan 15.26 den 22 juli 2011 sprängs en bomb vid regeringskvarteret i Oslo. 8 personer dödas. Det är bara början på det värsta attentat som drabbat Norge sedan andra världskriget. Två timmar senare kliver 32-årige Anders Behring Breivik, utklädd till polis, iland på den lilla ön Utöya. Terroristen har en pistol och ett gevär och över tusen patroner. Systematiskt börjar han skjuta deltagarna på norska socialdemokraternas ungdomsförbunds sommarläger. De kan bara gömma sig, eller simma. 69 personer mördas och 33 skadas svårt. De två yngsta är 14 år.  På skräckens ö finns 16-åriga Lovisa Nordin Pedersen som simmar för sitt liv, 17-åriga Marte Gustavsen Ødegården som får två skott i ryggen och svenske politikern Ali Esbati som duckar och springer från terroristens kulor.Ett program av Hugo Lavett.Producent Robert Barkman.</Description>
    </Episode>
    <Episode>
      <Title>Fallet Sofie</Title>
      <Description>När 15-åriga Sofie Lohede tar sitt liv samma morgon hon ska vittna mot en man som misstänks ha våldtagit henne blir det början på ett av 00-talets mest uppmärksammade våldtäktsmål. &lt;br/&gt;&lt;br/&gt; </Description>
    </Episode>
    <Episode>
      <Title>Massakern i Orlando – nyhetsspecial</Title>
      <Description>Natten till den 12 juni går en beväpnad gärningsman in på en gayklubb i Orlando, USA. Minst 49 människor dödas i attacken. Dokumentär av Caroline Kernen, Martina Pierrou och Paloma Vangpreecha. &lt;br/&gt;&lt;br/&gt; </Description>
    </Episode>
    <Episode>
      <Title>Polismordet i Högdalen</Title>
      <Description>I februari 1992 skjuts polismannen Leif Widengren till döds i samband med ett värdetransportrån i Högdalens centrum och en massiv mördarjakt startar. &lt;br/&gt;&lt;br/&gt; Ingen polismördare i Sverige har dittills kommit undan, men vad man då inte vet är att jakten på Widengrens mördare inte kommer följa gamla mönster. Producent: Fredrik Johnsson  </Description>
    </Episode>
    <Episode>
      <Title>Statskuppen i Chile</Title>
      <Description>Den 11 september 1973 genomför militären en statskupp i Chile och inleder en skoningslös jakt på diktaturens motståndare.  &lt;br/&gt;&lt;br/&gt; Revolutionären Alejandra Mujica är gravid i åttonde månaden när militären stormar presidentpalatset och president Salvador Allende begår självmord. Hon binder känsliga dokument runt magen för att militären inte ska hitta dem. Men trots alla försiktighetsåtgärder griper Pinochets hemliga polis hennes man Carlos Zanzi, som förs till ett av militärjuntans ökända tortyrcenter. Där finns också biståndsarbetaren Henrik Janbell, en av få svenskar som tvingas genomlida Pinochets koncentrations läger inifrån.Utanför lägret rapporterar SVTs korrespondent Jan Sandquist, som blandar sitt journalistiska uppdrag med att delta i den svenska ambassadören Harald Edelstams räddningsaktioner. I P3 Dokumentär berättar svenskar och chilenare som befann sig i Chile om tiden före, under och efter den våldsamma militärkuppen 1973. Och ett barn som växer upp i Sverige och vägrar låta Pinochet komma undan med sina brott. Producent: Martín EzpeletaExekutiv Producent: Robert Barkman</Description>
    </Episode>
    <Episode>
      <Title>Fallet Bobby</Title>
      <Description>Januari 2006 anmäls 10-årige Bobby försvunnen. Efter sökinsatser riktas misstankarna mot mamman och hennes sambo. Vad som följer är en berättelse om våld, misshandel och tortyr som saknar motstycke. &lt;br/&gt;&lt;br/&gt; Bobby Äikiä anmäls försvunnen från en parkering norr om Göteborg,  medan hans mamma och hennes sambo är inne i affären för att handla en blomma. Bobby har ADHD och ytterligare en diagnos som innebär att han är skygg och rädd för nya människor. Mentalt beskrivs han vara på en 5-årings nivå. Trots massiva sökinsatser förblir Bobby försvunnen. Snart riktas misstankarna mot mamman och sambon, som verkar ointresserade av att hjälpa till att leta. Nästan tre veckor senare erkänner mamman i förhör att Bobby är död. Hon berättar också på vilket sätt han dött, och det är en berättelse om våld, misshandel och tortyr som saknar motstycke. Producent: Ida Lundqvist</Description>
    </Episode>
    <Episode>
      <Title>Dag Hammarskjöld och dödskraschen</Title>
      <Description>1961 omkommer FNs generalsekreterare Dag Hammarskjöld i en flygplansolycka, som leder till decennier av spekulationer kring vad som egentligen hände. &lt;br/&gt;&lt;br/&gt; Den 17 september 1961 står DC6:an Albertina startklar på flyplatsen i Kongos huvudstad Leopoldville. Ombord på planet finns FNs generalsekreterare Dag Hammarskjöld. Hans uppdrag är att mäkla fred i en konflikt där världsmakterna USA och Sovjet är djupt involverade. Men Albertina når aldrig sitt mål. Planet kraschar och 16 personer omkommer. En hel värld ställer sig frågan vad är det egentligen som har hänt? Medan ett antal utredningar förklarar den som en olycka orsakad av piloternas misstag, menar andra att vi fortfarande inte fått svaret på gåtan  att det rör sig om mörkläggning. Kraschen kommer att leda till decennier av spekulationer. Producent: Karin Hållsten</Description>
    </Episode>
    <Episode>
      <Title>Värstingresan</Title>
      <Description>På 80- och 90-talet skickas unga kriminella, så kallade "värstingar", ut i världen på båtresor, istället för att låsas in på institutioner &lt;br/&gt;&lt;br/&gt; Den kontroversiella behandlingsformen sticker i ögonen eftersom destinationerna går till länder som oftast förknippas med semester och lata dagar.   7 juli 1989 startar en av resorna med fem ungdomar, så kallade "värstingar", och två ambitiösa, men delvis oförberedda ledare. Kort efter avfärd från den franska Atlantkusten börjar oroligheterna som senare kommer att leda till myteri. Resan får en våldsam och oväntad vändning som inte ens de värsta kritikern förutspått.
Producenter: Laura Wihlborg och Emma Ikekwe</Description>
    </Episode>
    <Episode>
      <Title>Spice-epidemin</Title>
      <Description>Under 00-talet dyker det upp droger som säljs på nätet  lagliga och lättåtkomliga för framförallt ungdomar.  &lt;br/&gt;&lt;br/&gt; I norra Skåne är situationen allvarlig och polis, skola och sociala myndigheter går samman för att få bukt med problemet. Men det tar lång tid innan vuxenvärlden reagerar på det som tonåringarna hållit på med i flera år.    Spice är en syntetiskt framställd drog som till en början används för forskning kring sjukdomen MS och framåt 2013 sprider sig användandet av spice som en löpeld genom landet och ut på högstadieskolgårdarna, trots att drogen både är farlig och ytterst beroendeframkallande. Snart kommer rapporter från landets alla hörn om överdoser och dödsfall.Producent: Lasse Edfast</Description>
    </Episode>
    <Episode>
      <Title>Flyktingbåtarna till Gotland på 1990-talet</Title>
      <Description>Den 20 januari 1993 kommer fiskebåten Priekule till norra Gotland. Luckan till lastrummet öppnas och 391 människor som flytt, kommer iland. På Expressens förstasida står det det här är bara början.  &lt;br/&gt;&lt;br/&gt; Människorna har åkt från Riga och de flesta är kurder och irakier som har flytt undan Saddam Husseins förtryck. Svenska dagbladet skriver att en flyktinginvasion från öst hotar, tusentals människor väntar i Moskva på att få ta sig över Östersjön till Sverige.Det rapporteras om människosmugglare som tjänar stora pengar på att smuggla människor som flytt, från Baltikum till Sverige och regeringen reagerar snabbt genom att skärpa straffen för människosmuggling. Men en så kallad flyktinginvasion kommer aldrig. Producent: Linda Jensen Kidane </Description>
    </Episode>
    <Episode>
      <Title>Fallet Marina Johansson</Title>
      <Description>I juli 2010 försvinner Marina Johansson spårlöst. Det dröjer inte länge innan hennes ex-sambo, som bor kvar i källaren i hennes hus, misstänks för mord.  &lt;br/&gt;&lt;br/&gt; När Marina Johansson anmäls försvunnen från sin bostad utanför Spekeröd i Bohuslän inleder polisen en av sina största sökinsatser någonsin. Samtidigt lever hennes anhöriga i hopp om att finna Marina vid liv.  Det ska ta nästan fyra år, tre rättegångar och ett ovanligt beslut i Högsta domstolen innan familjen får ett avslut.  Producent: Maria Hansson Trens.   </Description>
    </Episode>
    <Episode>
      <Title>P3 Dokumentär nyhetsspecial: Terrordåden i Bryssel</Title>
      <Description>Morgonen 22 mars 2016 vimlar flygplatsen Zaventem av människor. Då exploderar två bomber. En stund senare smäller det i tunnelbanan. P3 Dokumentär nyhetsspecial om dygnet efter attackerna i Bryssel. &lt;br/&gt;&lt;br/&gt; Bryssel, hem för EU-parlamentet och Natos högkvarter. Plötsligt bryts morgonsorlet av två bomber som exploderar på flygplatsen Zaventem. När röken lägger sig sprids bilder av döda och skadade människor på sociala medier.Snart smäller det igen. Bland morgonpendlarna på tunnelbanan inne i stan finns ett dödligt vapen som spränger sönder en tunnelbanevagn. De som överlever flyr genom mörka tunnlar under jorden.Dygnet som följer kantas av rädsla för fler attacker, stigande dödssiffror och en sörjande omvärld.P3 Dokumentär nyhetsspecial berättar om det första dygnet efter terrordåden i Bryssel.Reporter: Martina Pierrou. Producent: Magnus Arvidson.</Description>
    </Episode>
    <Episode>
      <Title>Palmemordet</Title>
      <Description>Den 28 februari 1986 mördas Sveriges statsminister Olof Palme mitt i centrala Stockholm. Skotten på Sveavägen skakar om en hel nation. &lt;br/&gt;&lt;br/&gt; Ingen vågar tro annat än att mordet snart kommer att klaras upp. 30 år senare står dock utredningen kvar på den punkt där man började.   Producerat av: Fredrik Johnsson och Kristofer Hansson  Sändes första gången 2 mars 2011</Description>
    </Episode>
    <Episode>
      <Title>P3 Dokumentär 2016-01-10 kl. 18.03</Title>
      <Description>På kvällen den 8 januari 2005 kastas hela södra Sverige in i ett kaos när lika mycket skog som man avverkar i Sverige på ett år blåser omkull på bara några timmar. Det är de mest omfattande skogsskadorna på 100 år i Sverige. 
Människor dör och hundratusentals hushåll blir utan ström. &lt;br/&gt;&lt;br/&gt; </Description>
    </Episode>
    <Episode>
      <Title>Slaget om Mostar</Title>
      <Description>1992 kommer kriget till Mostar i Bosnien Hercegovina. Från kullarna runt staden regnar granater ner över människorna. De som tidigare var grannar vänder sina vapen mot varandra och en stad förintas.  &lt;br/&gt;&lt;br/&gt; Innan kriget svepte över Jugoslavien var Mostar den stad i hela landet som hade flest blandäktenskap. Mostar var en multietnisk stad där bosnienkroater, bosnienserber och bosniska muslimer, bosniaker, levde tillsammans i samma kvarter, på samma gator.Men kriget i Bosnien Hercegovina slår hårt mot Mostar och får en makaber vändning när de tidigare allierade bosnienkroaterna och bosniakerna som tillsammans försvarat Mostar mot den serbdominerade jugoslaviska armén, vänder sina vapen mot varandra. När kriget är över är Mostar den mest delade staden i hela landet.I P3 Dokumentär berättar mostarbor som flydde till Sverige om sina liv innan, under och efter kriget.En dokumentär av Arvid Hallberg. Producent: Robert Barkman.Det är 20 år sedan kriget tog slut i Bosnien och Hercegovina. Vi vill gärna höra din historia #frånkriget. Så här kan du dela med dig.</Description>
    </Episode>
    <Episode>
      <Title>Patrik Sjöberg och sexövergreppen</Title>
      <Description>Under 80- och 90-talen tillhör höjdhopparen Patrik Sjöberg världseliten. Han och tränaren Viljo Nousiainen bildar en oslagbar duo. Patrik vinner allt. Men bakom framgångssagan vilar en mörk hemlighet. &lt;br/&gt;&lt;br/&gt; När Patrik Sjöberg ger ut en självbiografi 2011 avslöjar han att han under flera år som barn blivit sexuellt utnyttjad av sin tränare och styvpappa Viljo Nousiainen. Över en natt förändras synen på den geniförklarade tränaren som gjort Patrik Sjöberg och andra friidrottare så framgångsrika. Och när ytterligare personer träder fram och vittnar om liknande övergrepp väcks frågan om hur många barn som drabbats. En fråga som leder till storbråk mellan Friidrottsförbundet och Patrik Sjöberg.
I P3 Dokumentär väljer ytterligare en person att träda fram och berätta om övergreppen, och för första gången berättar Patrik Sjöbergs mamma Birgitta Sjöberg i en intervju om åren hon levde med Viljo Nousiainen.
Producenter: Marcus Leifby och Karin Hållsten</Description>
    </Episode>
    <Episode>
      <Title>Skolgårdsmordet i Bjuv</Title>
      <Description>En morgon i november 1994 hittas en 15-årig pojke brutalt ihjälslagen på en skolgård i Skåne. Pojken heter Thomas och det visar sig att han hittats bara några meter från sitt eget klassrumsfönster.  &lt;br/&gt;&lt;br/&gt; Bjuv blir genast ett samhälle i djup chock och förvirring. Vem skulle vilja mörda den snälla och skötsamma Thomas?Frågorna blir bara fler när spåren pekar mot två av hans bästa vänner; två bröder som dessutom uppvisar en kuslig känslokyla. Det visar sig att Thomas och bröderna har spelat rollspel tillsammans. Och plötsligt riktas strålkastarljuset mot tusentals rollspelande ungdomar, vars hobby nu ifrågasätts.  Vad händer med psyket om man lever sig in för mycket i en mörk fantasivärld? Riskerar gränsen mellan fantasi och verklighet att suddas ut? Polis, media och allmänhet letar febrilt efter ett svar på frågan vad som förvandlar två vanliga tonåringar i ett litet svenskt samhälle till mördare.Ett program av Jesper Engström.Producent: Sara Lundin / Rundfunk Media</Description>
    </Episode>
    <Episode>
      <Title>Terrordåden i Paris – nyhetsspecial</Title>
      <Description>I Paris firar människor in helgen. Men så plötsligt inträffar det ofattbara. Hundra människor mördas och ännu fler skadas i de värsta terrorattackerna som drabbat Frankrike sedan andra världskriget. En 20 minuter lång specialdokumentär från P3 Nyheter. &lt;br/&gt;&lt;br/&gt; Det är fredag kväll den trettonde november 2015. På fotbollsarenan Stade du France möter Frankrike Tyskland i en vänskapsmatch. På hedersläktaren sitter Frankrikes president Francois Hollande. En bit in i första halvlek hörs en explosion. Den följs av två explosioner till. Varken spelarna eller publiken på läktarna förstår vad det är som händer. Samtidigt börjar gärningsmän skjuta ihjäl människor i restaurangkvarter i tionde och elfte arrondissement. Människor försöker fly för sina liv eller gömma sig inne i restaurangerna.
På konserthuset Le Bataclan, inte långt från restaurangkvarteren, är över 1000 människor på rockkonsert. Mitt i spelningen kliver några män in och skjuter människor besinningslöst. Över hundra människor dödades och runt 300 skadas sammanlagt i terrorattackerna som sker på  minst sex olika platser i Paris. Hela världen är i chock och försöker förstå.
Det här är P3 Dokumentär: nyhetsspecial om terrordåden i Paris som är bland de värsta dåden som Frankrike upplevt i modern tid.
Av Martina Pierrou. Producenter: Ulla Svensson och Magnus Arvidson.</Description>
    </Episode>
    <Episode>
      <Title>Grupp 8</Title>
      <Description>År 1968 är upprorets år. Samtidigt som tusentals studenter bygger barrikader i Paris och hundratusentals människor marscherar mot kriget i Vietnam föds den legendariska organisationen Grupp 8. &lt;br/&gt;&lt;br/&gt; Ett energiskt köksbordssamtal i Hässelby med åtta kvinnor närvarande, som alla fått nog av kvinnoförtyck. Det är startskottet på en rörelse som kommer att göra avtryck ända in i våra dagar och en symbol för det som kommer kallas den nya kvinnorörelsen.
I början av 70-talet tjänar 75 procent av Sveriges kvinnor mindre än 150 tusen kronor om året, i dagens penningvärde. Samtidigt kommer det för första gången ut en mängd utbildade kvinnor på arbetsmarknaden bara för att upptäcka att samhället är organiserat för den arbetande mannen med hemmafru.
Grupp 8 kräver fri abort, daghem till alla barn och bort med ofrivillig deltid. Organisationens högljudda krav och antihierarkiska metoder leder till en massrörelse som kommer förändra Sverige för alltid.
Producent: Emma Janke, produktionsbolaget Ljudbang. Publiceringsår: 2015</Description>
    </Episode>
    <Episode>
      <Title>Självmordet på Flashback</Title>
      <Description>Hösten 2010 startar Marcus Jannes en tråd på Flashback med rubriken "hängning" och slår på webbkameran. Hans självmord blir rikskänt  och tvingar Sverige att prata om ett nedtystat folkhälsoproblem. &lt;br/&gt;&lt;br/&gt; I ett vardagsrum i Järna, söder om Stockholm, riggar 21-åringe Marcus Jannes upp sin webbkamera så den automatiskt tar en bild varannan sekund och sedan publicerar den på en server. Marcus loggar in på sitt nya konto på forumet Flashback, och klickar sig fram till forumavdelningen "Psykiska problem". Han startar en tråd, och skriver: "Har bestämt mig nu för att ta livet av mig genom att hänga mig." Några timmar efteråt sitter hans familj vid hans döda kropp, och tar tillsammans ett sista avsked. När poliserna och ambulanspersonalen sedan bär ut Marcus på en bår får de en chock. Utanför huset har det redan samlats ungdomar och journalister, som sett vad som har hänt på internet. Dramatiken kring Marcus Jannes död har bara börjat.Hör moderatorn som låste Marcus tråd, användaren som försökte rädda honom från döden, och familjen som fick utstå näthat för att deras son och bror dog, när P3 Dokumentär berättar om självmordet på Flashback.Producent: Jack Werner, A One ProduktionKänner du dig deprimerad eller har du själv självmordstankar? Här nedanför hittar du organisationer att kontakta och texter att läsa.</Description>
    </Episode>
    <Episode>
      <Title>Utvisningen av familjerna Sincari</Title>
      <Description>Fallet Sincari kommer att kallas allt från statlig barnmisshandel till fascism och bli ett av vårt lands mest uppmärksammade asylärenden. Allt kulminerar en vinterkväll 1996, tätt följt av ett brinnande flygplan och mordhot.  &lt;br/&gt;&lt;br/&gt; I oktober 1993 tar de två utvisningshotade kurdiska barnfamiljerna Sincari sin tillflykt till Åsele Kyrka i sydligaste Lappland. I sexton månader lever de där, innanför de vita stenväggarna. De tio barnen sover i altarringen och i brudkammaren, under kristallkronorna, installerar man en spis.
Ortsbefolkningen vallfärdar till kyrkan för att hjälpa och stötta sina vänner som då bott i Åsele i två år. När det ryktas att polisen ska komma och hämta dem så står traktorer redo att blockera kyrkbacken. Unga som gamla vecklar ut sina sovsäckar och sover över i kyrkan som stöd.
Anledningen är att de två fäderna, bröderna Sincari, har fått sina permanenta uppehållstillstånd tillbakadragna. Invandrarverket anser att bröderna ljugit om både identitet och ursprung och ska omedelbart utvisas till Turkiet.
Men polisen vägrar gå in i kyrkan och det hela blir till en tre år lång byråkratisk labyrint.
Producent: Sara Lundin, Rundfunk Media </Description>
    </Episode>
    <Episode>
      <Title>Fallet Thomas Quick</Title>
      <Description>Han påstod sig ha mördat över 30 personer. Till slut dömdes mentalpatienten för mord på 8 människor och namnet på Sveriges värste seriemördare blev känt som Thomas Quick. Sen vände allt. &lt;br/&gt;&lt;br/&gt; I början av 90-talet börjar en patient på Säters mentalsjukhus att erkänna mord på unga pojkar. Under otaliga terapisessioner får personalen på sjukhuset höra allt mer groteska historier om dels hur mannen ska ha mördat och styckat sina offer, och dels hur mannen själv ska ha utsatts för bestialiska övergrepp av sina egna föräldrar i barndomen.
Historierna anses av vårdpersonalen vara så pass troliga att polisen kopplas in. Kan mannen vara den seriemördare han påstår sig nu minnas att han är?
Hör hur den svenska rättvisan först dömde en seriemördare för att sen seriefria samma person när P3 Dokumentär berättar om ”Fallet Thomas Quick”.
Producent: Anton Berg</Description>
    </Episode>
    <Episode>
      <Title>Projekt Metropolit</Title>
      <Description>15 000 svenskar fick under 20 år sina liv registrerade i hemlighet. När Projekt Metropolit avslöjades på 80-talet uppkom en våldsam debatt om övervakning: Var det viktig samhällsforskning eller ett hot mot demokratin? &lt;br/&gt;&lt;br/&gt; Projekt Metropolit: 15 000 svenskar i hemligt dataregister – så lyder rubriken i Dagens Nyheter den 10 februari 1986.
Sociologer på Stockholms universitet har under 20 år samlat in mängder av uppgifter om 15.000 stockholmare födda 1953 – allt från skolbetyg, aborter, nikotinvanor och hur många böcker som finns hemma i bokhyllan. Uppgifterna kommer från mängder av register och forskarna har dessutom gjort undersökningar med 53:orna när de var barn, utan föräldrarnas tillåtelse.
Allmänheten reagerar med ilska och oro: Varför är vi övervakade? Vad ska alla uppgifter användas till? Anställda på Stockholm Universitet blir hårt ansatta av pressen och hotas till livet. Projekt Metropolit kallas allt från “menlös skitundersökning” till ett hot mot demokratin.  Stämde det, eller var det som forskarna menade en unik studie om medborgarnas förutsättningar i samhället? Vad hände med resultaten av all forskning? Och vad hände med projektet efter skandalen?
Producent: Marcus Morey-Halldin, Rundfunk Media.</Description>
    </Episode>
    <Episode>
      <Title>Striden om de apatiska barnen</Title>
      <Description>I mitten av 00-talet fylldes svensk media av rapporter om så kallade apatiska barn. Politiker och debattörer var oense om i princip allt. Varför slutade plötsligt så många barn att äta, gå och prata? &lt;br/&gt;&lt;br/&gt; Var kom de sjuka barnen ifrån? Var det ett nytt och enbart svenskt fenomen?
Medan debatten rasade kopplades sonder och droppställningar bort och bilder kablades ut på barn med hängande armar och slutna ögon som transporterades tillbaka till de länder de flytt från.
Men barnen hördes aldrig. I P3 Dokumentär rullar vi återigen upp historien om de apatiska barnen. Dessutom hör vi Ruslan som varit apatisk i nästan fyra år men blivit frisk.
Producent: Rosa Fernandez</Description>
    </Episode>
    <Episode>
      <Title>P3 Dokumentär Diskoteksbranden 2015-09-27 kl. 18.03</Title>
      <Description>Natten mellan 29 och 30 oktober 1998 anläggs en brand som efteråt kommer att kallas den största brandkatastrofen i modern tid. Från den ena ytterdörren väller svart rök in. Från den andra släpps fortfarande människor in i lokalen. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Pirate Bay 2015-09-20 kl. 18.03</Title>
      <Description>I maj 2006 genomför ett 50-tal poliser en razzia mot fildelningssajten The Pirate Bays servrar och huvudmän. Snart stod det klart att The Pirate Bay inte skulle låta sig sänkas utan en hård kamp.: I maj 2006 genomför ett 50-tal poliser en razzia mot fildelningssajten The Pirate Bays servrar och huvudmän. Snart stod det klart att The Pirate Bay inte skulle låta sig sänkas utan en hård kamp. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Vipeholmsexperimenten 2015-09-13 kl. 18.03</Title>
      <Description>Programmet som blickar bakåt, gräver i arkiven och pratar med dem som var med när det hände. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Kidnappningsförsöket på Peter Wallenberg 2015-09-06 kl. 18.03</Title>
      <Description>På Peter Wallenbergs gräsmatta utanför gården på Värmdö griper polisen fyra ukrainska och ryska män.  I förhör uppger männen att de planerat att gömma sig i ett hemligt underjordiskt bergrum under Slussen. Den dramatiska händelsen väcker frågor hos den svenska försvarsmakten - hur kunde männen känna till hemliga militära anläggningar mitt i Stockholm?
Det här är en repris från 2014.. &lt;br/&gt;&lt;br/&gt; </Description>
    </Episode>
    <Episode>
      <Title>De von Sydowska morden</Title>
      <Description>I mars 1932 hittas en av Sveriges mäktigaste män, Hjalmar von Sydow, och familjens två tjänstekvinnor ihjälslagna i paradvåningen på Norr Mälarstrand i Stockholm. Misstankarna riktas snabbt mot sonen, den intelligenta men slarviga dandyn Fredrik von Sydow, som fått allt han pekat på av sin pappa. Allting förutom en sak - sin stora kärlek Ingun. Polisjakten börjar och slutar i ett av 1900-talets största mordmysterier. &lt;br/&gt;&lt;br/&gt; I början av 1900-talet är von Sydow en av Sveriges mest inflytelserika familjer, och Hjalmar von Sydow är en av landets mäktigaste män. Han är riksdagsman, polischef, häradshövding och chef för svenska arbetsgivarföreningen under en tid då arbetarrörelsen är på randen till revolution. Hjalmar Von Sydow spelade bland annat en huvudroll vid den historiska händelse som kommit att kallas "Skotten i Ådalen".
De von Sydowska morden är en dokumentär om mellankrigstidens klassamhälle, maktfullkomlighet och ond bråd död. En Romeo och Julia-saga mitt i den svenska 1920- och 30-talens överklass och dess hederskultur.
Producent: Sara Moein</Description>
    </Episode>
    <Episode>
      <Title>Svensken i Bolivia</Title>
      <Description>Jonas Anderssons liv var under en period kaotiskt, med drogberoende och skulder. I ett desperat försök att ordna upp sin tillvaro beger han sig till Bolivia för att smuggla hem tre kilo kokain till Sverige.  &lt;br/&gt;&lt;br/&gt; Men hans liv vänds upp och ner när han grips på flygplatsen i El Alto i Bolivia och skickas till ett av de hårdaste fängelserna i landet. När han efter många år återvänder till Sverige är det med fru och barn.  P3 Dokumentär skildrar droghandeln i Latinamerika och Bolivia och hur de som står längst ner i hierarkin slåss för sin överlevnad inne på fängelserna.
Producerat av Kristofer Hansson.</Description>
    </Episode>
    <Episode>
      <Title>Trustorhärvan</Title>
      <Description>En brittisk lord ska med hjälp av tre svenska affärsmän blåsa nytt liv i det gamla investmentbolaget Trustor. Ägarbytet äger rum under 1997. Men istället avslöjas Sveriges största ekobrott.  &lt;br/&gt;&lt;br/&gt; Det visar sig att Trustor har köpts med sina egna pengar. Än idag kvarstår frågan, vem är hjärnan bakom kuppen?
P3 Dokumentär skildrar polisens kanske svåraste utmaning; den ekonomiska brottsligheten.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Peter Rätz: MC-infiltratören</Title>
      <Description>När Peter Rätz avslöjas som hemlig polisinformatör 2004 rullas en sensationell härva av brottsprovokationer, fabricerade polisrapporter, och olaglig infiltrationsverksamhet upp. &lt;br/&gt;&lt;br/&gt; Peter Rätz hade i över 9 år tagit emot betalning från polisen för att ta sig in i kriminella MC-gäng som Bandidos, Hells Angels och Brödraskapet MC. Väl inne i gängen blundade polisen för de brott som Peter begick för att inte avslöjas. Ändamålen helgade medlen till varje pris. Nu berättar Peter Rätz sin historia i P3 Dokumentär.
Idag lever Peter Rätz gömd på okänd ort. Intervjun har gjorts i omgångar via Skype utan bild. Allt för att inte ytterligare stärka hotbilden mot honom.
Producent: Anton Berg</Description>
    </Episode>
    <Episode>
      <Title>Militärligan</Title>
      <Description>Det är i början av 90-talet och Militärligan bedriver sin rånserie i Sverige. Med militär precision och tung beväpning slår de till mot postkontor och banker på små orter över hela landet. De noggrant planerade rånen gör polisen och utredarna maktlösa i jakten på förövarna. &lt;br/&gt;&lt;br/&gt; Men historien fick ett abrupt slut under julhelgen 1993 då delar av ligan greps efter ett rån i Heby. En av medlemmarna, Lennart Sumonja, valde att hålla tyst genom hela utredningen och rättegången, men idag berättar han för första gången om sin inblandning i Militärligan.
Producerat av: Kristofer Hansson och Fredrik Johnsson</Description>
    </Episode>
    <Episode>
      <Title>Fallet Linda Chen</Title>
      <Description>Linda Chen försvinner i augusti 2009, åtta dagar innan hon ska stå brud i Stora Kopparbergs kyrka i Falun. Hon skulle bara gå ut och träffa en vän, uppger hennes sambo, &lt;br/&gt;&lt;br/&gt; Sambon söker själv med hjälp av släkten och en sierska. Han vädjar om hjälp i tidningar och tv, men ingen har sett henne. Sju veckor senare försvinner även sambon spårlöst.
Två dagar senare kommer han springande till en stuga vid riksväg 80 mellan Falun och Rättvik. Brännskadad och i bar överkropp. Han säger att två asiatiska män drogat honom och förvarat honom i bagageluckan på en bil. Och matat honom med gamla friterade räkor. Sextiofem timmar senare dumpas han, enligt egen uppgift, i skogen intill Linda Chens kropp.
I P3 dokumentär berättar vi historien om Linda och varför man inte kan döma någon för ett brott, när dödorsaken inte är fastställd.
Producent: Sara Lundin</Description>
    </Episode>
    <Episode>
      <Title>Kidnappningen av Uppsalastudenten</Title>
      <Description>Plötsligt var han bara borta. Telefonen avstängd, hans lägenhet tom och olåst. Efter att ha firat jul med familjen hemma i Linköping var Alexander Åhman, bara tre dagar senare, spårlöst försvunnen. &lt;br/&gt;&lt;br/&gt; Till hans familj och fästmö sa polisen att det med största sannolikhet rörde sig om ett frivilligt försvinnande. Men, i själva verket hade han fallit offer för en brutal och hänsynslös kidnappning.
P3 dokumentär berättar den osannolika historien om kidnappningen av Alexander Åhman. Berättelsen om ett ungt kärlekspar bestående av en läkarstudent och en psykologstudent som tillsammans med ett tidningsbud hotade, slog ner och drogade Alexander med sömnmedel och därefter gömde honom i en förfallen skola i Västerbotten utan varken värme, vatten eller el.
För första gången träder både offret Alexander Åhman och hans kidnappare fram, de gör det i exklusiva intervjuer för P3 Dokumentär.
En grandios plan genomförd av ett gäng som var lika förvirrade och påtända som kalkylerande och målmedvetna. Ett gäng som drömde om stora summor pengar och med en plan som lika gärna kunnat sluta med döden.
Producent: David Mehr</Description>
    </Episode>
    <Episode>
      <Title>Del 1/5: Mordet på Therese Johansson Rojo </Title>
      <Description>Det är försommarkväll och fest i hoppabacken i Enskede och om några dagar är det avslutningsbal för niorna i Kunskapsskolan. Men kvällen får ett fruktansvärt slut. &lt;br/&gt;&lt;br/&gt; 6 juni 2009. Det är fyra dagar kvar till balen och Therese Johansson Rojo har äntligen hittat skorna hon ska ha på sig. Men i kväll är det fest i hoppbacken som ligger på andra sidan tunnelbanespåret från hennes högstadie. Alla hennes kompisar ska dit. Vad Therese inte vet är att en av skolkompisarna har lovat sin flickvän att hon ska vara död innan balen. Festen ikväll är hans sista chans. 
I fem delar berättar P3 Dokumentär historien om mordet på 15-åriga Therese Johansson Rojo, ett fall som i medier kom att kallas Sturebymordet.
Therese Johansson Rojo hittas mördad i skogen vid på natten den 7 juni 2009. Två 16-åringar, en kille och en tjej, grips bara några timmar senare. En destruktiv kärlekshistoria rullas upp och en intensiv sms-konversation blir ett av de främsta bevisen under den rättegång som sedan följer.
P3 Dokumentärserien berättar om när det ofattbara händer fyra dagar innan avslutningen i nian. Om mordet, kärleken, besattheten och om en tonårsvärld dit vuxna inte har tillträde.
En dokumentärserie av Hugo Lavett.
Lyssna på hela serien här</Description>
    </Episode>
    <Episode>
      <Title>Del 2/5: Mordet på Therese Johansson Rojo </Title>
      <Description>15-åriga Therese har hittats död och två jämnåriga, en kille och en tjej, misstänks för mord respektive anstiftan till mord. Båda förnekar brott. &lt;br/&gt;&lt;br/&gt; Polisen lyckas säkra raderade sms, och genom vittnesförhör med kompisar och smsen växer ett motiv. I sitt tredje förhör erkänner killen att han dödade Therese - och varför. Motivet chockar och förbryllar polisen. 
Det här är andra delen i P3 Dokumentärserien Mordet på Therese Johansson Rojo. 
I fem delar berättar P3 Dokumentär historien om mordet på 15-åriga Therese Johansson Rojo, ett fall som i medier kom att kallas Sturebymordet.
Therese Johansson Rojo hittas mördad i skogen vid på natten den 7 juni 2009. Två 16-åringar, en kille och en tjej, grips bara några timmar senare. En destruktiv kärlekshistoria rullas upp och en intensiv sms-konversation blir ett av de främsta bevisen under den rättegång som sedan följer.
P3 Dokumentärserien berättar om när det ofattbara händer fyra dagar innan avslutningen i nian. Om mordet, kärleken, besattheten och om en tonårsvärld dit vuxna inte har tillträde.
En dokumentärserie av Hugo Lavett.
Lyssna på hela serien här</Description>
    </Episode>
    <Episode>
      <Title>Del 3/5: Mordet på Therese Johansson Rojo </Title>
      <Description>Ett rykte börjar gå att Sam och Therese strulat på valborg. Över sms gör Sara slut. Det blir början på en sms-konversation som ska bli åklagarens viktigaste bevis. &lt;br/&gt;&lt;br/&gt; Kunskapsskolan i Enskede. Det är en bra skola, bra lärare och alla känner alla. Therese bloggar, har sina bästa kompisar, sin pojkvän och älskar att rita - gärna porträtt på Edward, vampyren i hennes favoritbok Twilight. Sam och Sara blir ihop i åttan. På sin årsdag förlovar de sig. De är egentligen ganska olika, Sam hänger med skolans coola gäng och Sara vill helst bara ta med lugnt och satsa på skolan. Men de är bra för varandra. Sen börjar svårigheterna När Sara får veta att Sam och Therese strulade på Valborg är det droppen. Hon orkar inte mer. Det är slut nu. Men Sam vägrar. Det blir början på en intensiv sms-konversation. 
Det här är tredje delen i P3 Dokumentärserien Mordet på Therese Johansson Rojo.
I fem delar berättar P3 Dokumentär historien om mordet på 15-åriga Therese Johansson Rojo, ett fall som i medier kom att kallas Sturebymordet.
Therese Johansson Rojo hittas mördad i skogen vid på natten den 7 juni 2009. Två 16-åringar, en kille och en tjej, grips bara några timmar senare. En destruktiv kärlekshistoria rullas upp och en intensiv sms-konversation blir ett av de främsta bevisen under den rättegång som sedan följer.
P3 Dokumentärserien berättar om när det ofattbara händer fyra dagar innan avslutningen i nian. Om mordet, kärleken, besattheten och om en tonårsvärld dit vuxna inte har tillträde.
En dokumentärserie av Hugo Lavett.
Lyssna på hela serien här</Description>
    </Episode>
    <Episode>
      <Title>Del 4/5: Mordet på Therese Johansson Rojo </Title>
      <Description>Sam är beredd att göra vad som helst för att få Sara tillbaka och plötsligt står det där i ett sms från Sara  att en person ska dö. &lt;br/&gt;&lt;br/&gt; Maj i nian. Sista veckorna i högstadiet. En bal att se fram emot. Sam och Saras sms- konversation blir alltmer intensiv och en morgon åker Sam till Trångsund för att möta Therese på hennes väg till skolan. Utåt sett är Sam och Sara som vanligt och deras kompisar förstår ingenting.
Det här är fjärde delen av P3 Dokumentärserien Mordet på Therese Johansson Rojo.
I fem delar berättar P3 Dokumentär historien om mordet på 15-åriga Therese Johansson Rojo, ett fall som i medier kom att kallas Sturebymordet.
Therese Johansson Rojo hittas mördad i skogen vid på natten den 7 juni 2009. Två 16-åringar, en kille och en tjej, grips bara några timmar senare. En destruktiv kärlekshistoria rullas upp och en intensiv sms-konversation blir ett av de främsta bevisen under den rättegång som sedan följer.
P3 Dokumentärserien berättar om när det ofattbara händer fyra dagar innan avslutningen i nian. Om mordet, kärleken, besattheten och om en tonårsvärld dit vuxna inte har tillträde.
En dokumentärserie av Hugo Lavett.
Lyssna på hela serien här</Description>
    </Episode>
    <Episode>
      <Title>Del 5/5: Mordet på Therese Johansson Rojo </Title>
      <Description>En sommar har passerat. Rättegången mot Sam och Sara inleds. &lt;br/&gt;&lt;br/&gt; Sam och Sara sitter med en person mellan sig i den stängda rättssalen på Södertörns Tingsrätt. Rättegången hårdbevakas i media, alla vill förstå hur och varför det kunde ske men till förhandlingarna stängs dörrarna för media och åhörare. Och Sam och Sara börjar berätta.
Med exklusivt ljudmaterial inifrån den stängda säkerhetssalen skildras några dramatiska dagar, samtidigt som Thereses vänner lever med saknaden av sin bästa vän. Det här är den sista delen i P3-Dokumentärserien mordet på Therese Johansson Rojo.
I fem delar berättar P3 Dokumentär historien om mordet på 15-åriga Therese Johansson Rojo, ett fall som i medier kom att kallas Sturebymordet.
Therese Johansson Rojo hittas mördad i skogen vid på natten den 7 juni 2009. Två 16-åringar, en kille och en tjej, grips bara några timmar senare. En destruktiv kärlekshistoria rullas upp och en intensiv sms-konversation blir ett av de främsta bevisen under den rättegång som sedan följer.
P3 Dokumentärserien berättar om när det ofattbara händer fyra dagar innan avslutningen i nian. Om mordet, kärleken, besattheten och om en tonårsvärld dit vuxna inte har tillträde.
En dokumentärserie av Hugo Lavett.
Lyssna på hela serien här</Description>
    </Episode>
    <Episode>
      <Title>Legenden Leila K</Title>
      <Description>Leila el Khalifi är 17 år och efterlyst av myndigheter som vill placera henne på ungdomshem. Då hoppar hon på tåget från Göteborg till Stockholm för att delta i rap-SM. Resten är pophistoria. &lt;br/&gt;&lt;br/&gt; 1989, när Leila är 18, blir hon Got to get Leila K med hela Sverige och stora delar av världen. Sen börjar hiphop-drottningens rockstjärneliv med spelningar, fotograferingar och promotionresor i en rasande fart och utan paus.
Men innan hon fyllt 19 pekas hon ut som Sveriges skandaldrottning för att hon hoppar av en svensk folkparksturné och åker till Ibiza istället.
Många räknade ut Leila K redan då. Men när hon kommer tillbaks, erövrar hon 90-talets nya sound och blir Eurotechnons drottning.
Det ska komma fler avhopp - och skandaler men Leila K kommer alltid tillbaka. Och hon siktar alltid på toppen. 
Men vid millennieskiftet försvinner hon, ut i tystnaden och in i myternas rike. Och nu kommer rubrikerna igen – den här gången om att ”Leila K är hemlös”.
Leila K var ett popkulturellt underbarn, den svenska hiphopens Pippi Långstrump.
Och hon blev en milstolpe i svensk musikhistoria och den första symbolen för det nya mångfaldigare musikkulturen i Sverige. Men hon var före sin tid och priset blev högt. I hennes fotspår kom decennier senare svenska och internationella stjärnor som Eliphant, Lady Gaga och Nicki Minaj.
Många har en Leila K–historia - få känner henne på riktigt. I P3-dokumentären Legenden Leila K får vi höra några av de som känner henne på riktigt och en ung Leila själv.</Description>
    </Episode>
    <Episode>
      <Title>Fallet Håkan Lans</Title>
      <Description>Håkan Lans har utvecklat några av vår tids stora uppfinningar  innovationer som idag blivit en naturlig del av vår vardag. Men som också tvingat in honom i rättsprocesser mot stora teknikföretag. &lt;br/&gt;&lt;br/&gt; Redan på 70-talet skapar han en tidig föregångare till datormusen... och 1979 lämnar han in ett patent på grundläggande funktioner för färggrafik i datorer.
Men i kölvattnet av stora idéer följer också ett stort motstånd. Under sin karriär ska Håkan Lans, för att försvara sina patent, tvingas in i flera rättsprocesser mot stora teknikjättar.
Men det är när han ger sig i kast med sin största uppfinning någonsin som det visar sig att han spelar ett mycket högt spel. I försöken att driva igenom en världsstandard av hans satellitnavigeringssystem för flygtrafik och sjöfart utmanar han mäktiga amerikanska intressen. Och när det så småningom blir dags för nästa stora patentstrid, den här gången i USA, ska det utvecklas till en mardrömsprocess för Lans som än idag omgärdas av stora frågetecken.
P3 Dokumentär berättar historien om innovatören Håkan Lans, och hans kamp för sina uppfinningar.
Producent: Fredrik Johnsson</Description>
    </Episode>
    <Episode>
      <Title>Instagramupploppen i Göteborg</Title>
      <Description>I december 2012 skakas Göteborg av de så kallade Instagramupploppen. Ett instagram-konto med namnet "Gbgsorroz" har dykt upp från ingenstans med syftet att hänga ut "horor".  &lt;br/&gt;&lt;br/&gt; Orre betyder hora och kontots uttalade syfte är att publicera skvaller och elakheter genom tips. Tipsen väller in och antalet följare till kontot skjuter i höjden. Från noll till åtta tusen på drygt ett dygn. Gbgsorroz fullkomligt dominerar alla tonåringars flöden runt om i Göteborg. De två tjej-kompisarna som ligger bakom sidan leker med krafter som leder till upplopp, misshandel, kaos, brustna relationer och hundratals krossade hjärtan. 
En dokumentär av Tove Palén </Description>
    </Episode>
    <Episode>
      <Title>Terrorplanerna mot Jyllands-Posten</Title>
      <Description>Julhelgen 2010 kör fyra beväpnade män från Sverige mot Köpenhamn med målet att genomföra ett blodbad på en dansk tidning. Vad de inte vet är att hyrbilen dom åker i skuggas av svenska Säkerhetspolisen.  &lt;br/&gt;&lt;br/&gt; I början av november 2010 börjar den svenska säkerhetspolisen Säpo nysta i ett tips – två utpekade män i Järfälla förbereder ett terrordåd i Danmark. Säpo inleder nu spaning som internt får kodnamnet Operation Aqua. I hemliga avlyssningar kan Säpo höra männen förbereda en massaker – offren ska bakbindas och avrättas med kniv.
När sedan fler personer ansluter sig till terrorgruppen – en automatpistol med ljuddämpare införskaffas och en hyrbil anländer till bostaden – blir läget skarpt. 
Hur länge vågar åklagaren vänta innan man ingriper? Kan Säpo släppa iväg de fyra männen hela vägen till Köpenhamn med vapen? 
2012 döms Sahbi Zalouti, Mounir Dhahri, Omar Abdalla Aboelazm och Munir Awad till 12 års fängelse för terrorbrott i dansk domstol. 
En dokumentär av Magnus Arvidson. </Description>
    </Episode>
    <Episode>
      <Title>Mordet på John Hron</Title>
      <Description>Det är bara fyra dagar kvar av sommarlovet. John Hron ska börja åttan. Året är 1995, och nynazismen breder ut sig som ett brunt bälte över Västsverige.  &lt;br/&gt;&lt;br/&gt; Den kvällen ska John tälta vid en sjö med sin kompis. Men fyra skinheads kommer emellan. De misshandlar John i timmar och tvingar honom att säga att han älskar nazister. Sen kastar de honom i vattnet. Men han kvicknar till och lyckas simma mot mitten av sjön. Då ropar de ut i den tysta, varma sommarnatten att han ska komma tillbaka. Annars slår de hans kompis. 
Där och då fattar John Hron ett ödesdigert beslut. Ett beslut som kräver mod – men som kostar honom livet.
En dokumentär av Ida Lundqvist.</Description>
    </Episode>
    <Episode>
      <Title>Panaxiahärvan</Title>
      <Description>Panaxia var uppstickaren i säkerhetsbranschen och sågs som ett framtidsbolag av den ekonomiska eliten. Men en dag i april 2012 häktas Panaxias grundare och koncernchef och företagets ekonomichef, anklagade för bokföringsbrott, inte på Panaxia utan i sina egna, privata bolag.  &lt;br/&gt;&lt;br/&gt; Stora pengar, stora risker. Panaxia, det ledande svenska säkerhetsbolaget på 2000-talet hanterade stora pengar just av säkerhetsskäl. Det rörde sig om kontanter, handkassor från 5000 svenska företag samt förvaring och transport av pengar till en stor del av Sveriges bankomater och uttagsautomater.
Det snabbt växande bolaget, med tunga delägare som Forex bank och Sparbanken 1826, var anlitat av självaste Riksbanken för att transportera och förvara kontanter.
När Panaxia tillsatte nya chefer upptäcktes stora hål i koncernens finanser och konkursen var oundviklig. Kaos på den svenska marknaden uppstod när mängder av företagskedjor fick brist på kontanter i kassan och ett stort antal bankomater stod tomma runt om i landet och snart stod det klart att nära en halv miljard kronor saknades. Pengar kunde spåras bland annat till AIK, vars huvudsponsor var Panaxia och en lång rad skumma affärer blottlades i spåren av konkursen. Var Panaxia bara en misskött företagskoncern eller var det hela ett gigantisk svindleri från början till slut?
En dokumentär av Johanna Langhorst.</Description>
    </Episode>
    <Episode>
      <Title>Kirunasvenskarna – drömmen om Stalins Sovjet</Title>
      <Description>Under 20- och 30-talet lämnar uppemot tusen svenskar sina hem för att vara med och bygga upp Sovjetunionen, där Stalin skapar ett nytt bättre samhälle för arbetarklassen. Men arbetarna möter istället fattigdom, angiveri och ett förtryckarsamhälle som snart kommer att urarta. &lt;br/&gt;&lt;br/&gt; Väskorna står packade på perrongen, det är feststämning och en bläckblåsorkester spelar. Tidningen skriver att det måste kännas som en befrielse att få lämna arbetslösheten i Sverige – hela Kiruna vill önska resenärerna lycka till.
Men Sovjet blir inte det drömland de svenska arbetarna har hoppats på. Stalin har misslyckats med sina storslagna planer för landets ekonomi och letar efter syndabockar.
Kirunasvenskarna är en tyst tragedi i den svenska arbetarrörelsens historia. En dokumentär av Moa Larsson.</Description>
    </Episode>
    <Episode>
      <Title>Hiv-mannen</Title>
      <Description>I oktober 1998 efterlyser polisen James Kimball. Han är hiv-smittad och misstänkt för att ha haft oskyddat sex med flera kvinnor. I en husrannsakan hittar polisen en adressbok med 190 kvinnonamn.  &lt;br/&gt;&lt;br/&gt; Nu är man rädd för det värsta. Att James Kimball kan ha smittat hundratals kvinnor och att de ovetandes kan ha spridit smittan vidare. Men vem är James Kimball egentligen? Snart visar det sig att den 40 åriga amerikanen dött i en hjärtattack 13 år tidigare. Polisen vet nu inte vem det är man söker och han fortsätter att hålla sig undan. 
En dokumentär av Simon Moser. 
Simon är journalist och radioproducent, utbildad vid Dramatiska institutet i Stockholm. Han har gjort flera uppmärksammade dokumentärer för Sveriges Radio, Utbildningsradion och SVT. 
info@simonmoser.com </Description>
    </Episode>
    <Episode>
      <Title>Spionfallet på kinesiska ambassaden </Title>
      <Description>2009 grips en man av Säpo under stort hemlighetsmakeri. Han misstänks vara agent åt den kinesiska underrättelsetjänsten i Stockholm. Fallet avslöjar hur Kina bedriver politisk förföljelse i Sverige.  &lt;br/&gt;&lt;br/&gt; De handlar om grov olovlig underrättelseverksamhet – ett brott mot rikets säkerhet. Historien är känslig eftersom en diplomat vid Kinas ambassad och en kinesisk utrikeskorrespondent är inblandade. Den gripna 60-åriga mannen är uigur, en muslimsk minoritet från Kina, och har på diplomatens och journalistens uppdrag spionerat på sina landsmän som lever i exil i Sverige. Dessutom har han infiltrerat den världsomspännande uiguriska exilorganisationen World Uyghur Congress och dess högsta politiska ledning.
Genom Säpos telefonavlyssning och spaning uppdagas det hur den kinesiska regimen kartlägger och förföljer oppositionella som flytt till Sverige. Ärendet, som av Säpo betraktas som ett högnivåfall, landar tillslut på regeringens bord och det som står på spel är Sveriges relation till Kina.
En dokumentär av Lovisa Lamm Nordenskiöld.
Lovisa är journalist och radioproducent, utbildad vid Dramatiska institutet i Stockholm. Hon har gjort flera uppmärksammade dokumentärer för Sveriges Radio P1 och P3, och skrivit boken "Ambassaden i Paradiset" om Sveriges unika relation till Nordkorea. 
Lovisa.lamm@gmail.com</Description>
    </Episode>
    <Episode>
      <Title>P3 Dokumentär 2015-04-12 kl. 18.03</Title>
      <Description>REPRIS: Fredagen den 13 juni 1952 försvinner en svensk DC 3:a över Östersjön under ett signalspaningsuppdrag åt Försvarets Radioanstalt. I en tid av spända relationer mellan öst och väst fruktar man det värsta och situationen blir inte bättre när ett Catalina-plan som spanar efter DC 3:an skjuts ner av ryska MiG-plan över internationellt vatten.

 Catalina-affären tar fokus från DC 3:an, vilket passar myndigheterna bra! Det är inte meningen att sanningen ska komma fram men för de anhöriga till den försvunna besättningen blir det ett livslångt trauma präglat av hemlighetsmakeri och storpolitiska motiv. I maj 2007 lades den slutgiltiga haverirapporten fram om DC 3:ans öde men än finns många frågor obesvarade. P3 Dokumentär berättar historien om den försvunna DC 3:an och de anhörigas jakt på sanningen.

Producerat av Fredrik Johnsson. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär 10 år - Jubileumspodden</Title>
      <Description>P3 Dokumentär fyller 10 år. Kristofer Hansson och Fredrik Johnsson delar starka och minnesvärda ögonblick ur programmets historia och ger en unik bakgrundsskildring av hur programmet kom till samt berättar historier bakom kulisserna.  &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Polisrazzian i Alsike kloster 2015-03-01 kl. 18.03</Title>
      <Description>REPRIS FRÅN 9 OKTOBER 2011: Den 24 november 1993 stormar polisen klostret i Alsike utanför Uppsala, för att utvisa flyktingar som håller sig gömda där. Flyktingarna sätter sig till motvärn och razzian urartar. Reaktionerna från omvärlden blir starka och debatten kommer att handla om polisbrutalitet och kyrkofrid.

Producent: Martin Ezpeleta &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Berättelsen om Gizmondos miljardkrasch 2015-02-22 kl. 18.03</Title>
      <Description>REPRIS FRÅN 23 OKTOBER 2011: Gizmondo hette den bärbara spelkonsolen som ville utmana Nintendos Gameboy. Från ingenstans hade den seglat upp och nominerats till årets nykomling på världens största dataspelsmässa i Los Angeles 2004. Och bakom Gizmondo låg sensationellt nog ett gäng svenskar. Företaget växte explosionsartat och folk stod på kö för att få investera i bolaget. När det gick som allra bäst, var företaget värderat till över 15 miljarder kronor och långt innan produkten fanns att köpa levde ledningen lyxliv i London. Men när en kvällstidning släpper nyheten om delar av ledningens förflutna i Uppsalamaffian, så rasar företaget som ett korthus. Inom loppet av tre månader ska företagets aktie gå från 33 dollar till 3 cent och miljardkraschen är ett faktum. Men det är en annan krasch som till slut blir Gizmondos sista spik i kistan. 

Producent David Mehr &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Operation Sepals - CIA i Norrbotten 2015-02-08 kl. 18.03</Title>
      <Description>Programmet som blickar bakåt, gräver i arkiven och pratar med dem som var med när det hände. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Jönköpingskravallerna 2015-02-01 kl. 18.03</Title>
      <Description>Midsommar. Jönköping 1948. Mängder av folk samlas på torget. Bilar stannar. Cyklister anländer. Smålands folkblad beskriver hur luften luktar av blommor och att "klasar av lyckliga familjer" hänger ut från fönstren. Man skriver att stämningen är spänd, som inför en "boxningsmatch om världsmästartiteln". &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Hagamannen 2015-01-11 kl. 18.03</Title>
      <Description>Programmet som blickar bakåt, gräver i arkiven och pratar med dem som var med när det hände. &lt;br/&gt;&lt;br/&gt; </Description>
    </Episode>
    <Episode>
      <Title>P3 Dokumentär Flodvågskatastrofen 2014-12-26 kl. 12.03</Title>
      <Description>Annandag jul 2004 blir inte som någon annan dag. Jordskalvet som sker öster om Sumatra når 9,3 på Richter-skalan och räknas därmed som det näst kraftigaste i världen. De flodvågor som skalvet skapar färdas med ett jetplans hastighet mot hundratusentals människor som befinner sig på kuststräckorna runt Bengaliska viken. Katastrofen skördade över 250 000 dödsoffer och miljontals människor tvingades från sina förstörda hem. Victor Israelsson förlorade hela sin familj när vågorna nådde Khao Lak i Thailand. Hör honom berätta hur han själv, 12 år gammal, överlevde i vattenmassorna, och hur han sen lyckades leva vidare utan mamma, pappa, storebror och lillasyster. Hemma i Sverige bröt en hetsjakt ut efter ansvariga som alldeles för sent insåg allvaret. Medbarogarkommission. Kontitionsutskottsförhör. Tsunamiband. Teaterbesök och julfirande. Hör vad som egentligen hände på Utrikesdepartementet. Hör Lottie Knutsson berätta om bråket med Laila Freivalds för första gången. Hör hela den fruktansvär &lt;br/&gt;&lt;br/&gt; </Description>
    </Episode>
    <Episode>
      <Title>Salemmordet</Title>
      <Description>Daniel Wretström, en 17-årig skinnskalle från Surahammar i Västmanland, mördas brutalt i Salem söder om Stockholm natten mot 9 december 2000. Hans tragiska död blir startskottet för det som betecknats som den största nazistiska manifestationen i Norden, Salemmarschen.  &lt;br/&gt;&lt;br/&gt; P3 Dokumentär berättar om händelserna som leder fram till mordet, om hur Daniel blir till den martyr som samlar den svenska högerextrema rörelsen och om Salemborna som stänger in sig när deras hemkommun stängs av och belägras av demonstranter från olika läger.
Salemmarschen har ställt begreppen på ända. Nazisterna som förespråkar ett icke-demokratiskt system har kommit att utnyttja sina demokratiska rättigheter för att ge uttryck för sin syn medan demokratins företrädare, politikerna i kommunen, vill inskränka demokratin och rätten att demonstrera för att värna ordningen.
Du hör också om motdemonstranterna som kommer till Salem, både de som protesterar fredligt och de som inte drar sig för att trotsa polisen och tycker att det är bästa sättet att värna demokratin.
Producerat av: Jalal Lalouni Sändes första gången: 13 december 2009</Description>
    </Episode>
    <Episode>
      <Title>Baseballigan</Title>
      <Description>I början av 80-talet beslutar stockholmspolisen sig för att ta hårdare tag mot gatuvåldet och narkotikalangningen. &lt;br/&gt;&lt;br/&gt; Resultatet blir små grupper av poliser med specialinriktning på dessa typer av brott. Men i skuggan av de nya krafttagen växer en mentalitet fram inom polisen som stärker banden inom kåren men som orsakar problem i konfrontationen med klientelet på gatan.
P3 Dokumentär skildrar Baseballigan och polisens brutala metoder mot det ökande våldet i samhället, metoder som ibland också tar sig oanade proportioner.
Producerat av: Kristofer Hansson och Fredrik Johnsson.</Description>
    </Episode>
    <Episode>
      <Title>Den Stora Gruvstrejken 1969/70</Title>
      <Description>När 35 arbetare sätter sig ner på golvet i truckverkstaden i LKABs gruva i Svappavaara, den 9 december 1969 tänds en gnista av uppdämd strejkvilja. Och bara två dagar senare är LKABs gruvdrift i Kiruna, Svappavaara och Malmberget helt lamslagen. 4800 arbetare går samman och den största strejken i Sverige sen 1948 är ett faktum. Under 57 dramatiska dagar pågår strejken och stormöten avlöser varandra där arbetarnas enighet prövas hårt. Man strejkar för en ökad lön, en bättre arbetsmiljö och framför allt - ett större människovärde. Strejken kallas olaglig och vild eftersom den inte är utlyst av facket. Den blir ett uppvaknande för både arbetsgivaren LKAB, men också för Svenska Gruvindustriarbetareförbundet, LO och för den svenska regeringen. Slutet blev bittert för många arbetare, men på sikt vann man viktiga segrar och strejken räknas än idag som en av de mest avgörande strider som skett mellan arbetsgivare och löntagare i Sverige. Producent: Anton Berg  &lt;br/&gt;&lt;br/&gt; </Description>
    </Episode>
    <Episode>
      <Title>Lindomefallet</Title>
      <Description>En oktoberkväll 1990 får Ernst Olsson i Lindome oväntat besök. När de två oinbjudna gästerna senare lämnar villan ligger Ernst livlös på köksgolvet. Bevis finns för att båda männen varit i huset, men de skyller mordet på varandra. Det här är en berättelse om ett mord utfört med en stekpanna mot en äldre man. Men det är också en historia om ett juridiskt fiasko. Lindomefallet är ett av Sveriges mest kända brottsmål. Rättsväsendet misslyckades med att döma mördaren eller mördarna och kritik har riktats åt flera håll. Allmänheten var upprörd över att ingen dömdes för det brutala mordet. Producent: Rosa Fernandez &lt;br/&gt;&lt;br/&gt; </Description>
    </Episode>
    <Episode>
      <Title>Fallet Linda Chen</Title>
      <Description>32-åriga Linda Chen försvinner den 1 augusti 2009, åtta dagar innan hon ska stå brud i Stora Kopparbergs kyrka i Falun.  &lt;br/&gt;&lt;br/&gt; Hon skulle bara gå ut och träffa en vän, uppger hennes sambo, som själv bedriver ett aktivt sökande med hjälp av släkten och en sierska. Han vädjar om hjälp i tidningar och tv, men ingen har sett henne.
Sju veckor senare försvinner även sambon spårlöst.
Två dagar senare kommer han springande till en stuga vid riksväg 80 mellan Falun och Rättvik. Brännskadad och i bar överkropp. Han säger att två asiatiska män drogat honom och förvarat honom i bagageluckan på en bil. Och matat honom med gamla friterade räkor. Sextiofem timmar senare dumpas han, enligt egen uppgift, i skogen intill Linda Chens kropp.
I P3 dokumentär berättar vi historien om Linda och varför man inte kan döma någon för ett brott, när dödorsaken inte är fastställd. Producent: Sara Lundin</Description>
    </Episode>
    <Episode>
      <Title>Kidnappningen av Uppsalastudenten</Title>
      <Description>Plötsligt var han bara borta. Telefonen avstängd, hans lägenhet tom och olåst. Efter att ha firat jul med familjen hemma i Linköping var Alexander Åhman, bara tre dagar senare, spårlöst försvunnen. Till hans familj och fästmö sa polisen att det med största sannolikhet rörde sig om ett frivilligt försvinnande. Men, i själva verket hade han fallit offer för en brutal och hänsynslös kidnappning. &lt;br/&gt;&lt;br/&gt; P3 dokumentär berättar den osannolika historien om kidnappningen av Alexander Åhman. Berättelsen om ett ungt kärlekspar bestående av en läkarstudent och en psykologstudent som tillsammans med ett tidningsbud hotade, slog ner och drogade Alexander med sömnmedel och därefter gömde honom i en förfallen skola i Västerbotten utan varken värme, vatten eller el.
För första gången träder både offret Alexander Åhman och hans kidnappare fram, de gör det i exklusiva intervjuer för P3 Dokumentär.
En grandios plan genomförd av ett gäng som var lika förvirrade och påtända som kalkylerande och målmedvetna. Ett gäng som drömde om stora summor pengar och med en plan som lika gärna kunnat sluta med döden.
Producent: David Mehr
</Description>
    </Episode>
    <Episode>
      <Title>Orienteringsdöden</Title>
      <Description>Under 1991 börjar en serie mystiska dödsfall drabba unga elitorienterare. Tre fall når förbundets läkare med samma mönster. Plötsligt slutar till synes friska idrottares hjärtan att slå. Ytterligare tre fall inträffar nästkommande år och när landslagsorienteraren Melker Karlsson plötsligt dör i november 1992 ställs orienterarförbundet inför ett tufft beslut. Ska man ställa in tävlingssäsongen 1993 och därmed stoppa ett landslag i absoluta världstoppen från att ta medaljer på VM? &lt;br/&gt;&lt;br/&gt; P3 Dokumentär berättar historien om TWAR, mikroorganismen som stämplade en hel idrott och som delade forskningsvärlden.
- Det blev ju då många gånger så att man kände, "här luktar det pengar" och att man ville dra in lite grann av de här forskningsmedlen till sina egna verksamheter. Snarare än att de kanske direkt skulle kunna hjälpa till så mycket med själva problemet, säger Åke Jakobsson, dåvarande ordförande i Svenska Orienteringsförbundet.
Men Göran Friman och Lars Wesslén som drev den absolut största delen av forskningen, menar att man löst gåtan så långt det är möjligt. Och vad som är än viktigare, man fick stopp på dödsfallen.
- Dödsfallen upphörde från och med 1993 och varför gjorde de det om inte våra åtgärder haft effekt? säger professor Göran Friman.
Hör dessutom flera orienterare och anhöriga berätta hur de upplevde händelserna som kom att sammanfattas som ”Orienteringsdöden”.
Producent: Anton Berg</Description>
    </Episode>
    <Episode>
      <Title>Upproret på Tidaholmsanstalten</Title>
      <Description>Den 22 juli 1994 hamnar två fångar på Tidaholmsanstalten i ett bråk om toalettpappret. Tolv timmar senare stod fängelset i brand. Det största fångupproret någonsin i Sverige var ett faktum. LÄS MER!  &lt;br/&gt;&lt;br/&gt; Det hela inleddes som en fredlig protest på en av landets säkraste fängelse. Fångarna protesterade mot, vad de ansåg var godtyckliga, isoleringar från anstaltsledningens sida, men de var också missnöjda med den sittande borgerliga regeringens hårda linje i kriminalpolitiken.
Missnöjet i kombination med en ovanligt varm sommar, skulle få katastrofala konsekvenser natten mellan den 22 och 23 juli 1994, då ett hundratal liv svävade i fara.  
I P3 Dokumentär om Fångupproret  på Tidaholmanstalten  1994 får vi, med unika röster och arkivmaterial som aldrig sänts tidigare, återuppleva det dramatiska dygnet som skulle förändra svensk kriminalpolitik.
Producent: Martin Ezpeleta</Description>
    </Episode>
    <Episode>
      <Title>Kidnappningsförsöket på Peter Wallenberg och den sovjetiska kartläggningen</Title>
      <Description>Året är 1993. På Peter Wallenbergs gräsmatta utanför gården på Värmdö griper polisen fyra ukrainska och ryska män. Polisen beslagtar även avancerad fd sovjetisk militär dykarutrustning, falska pass, handeldvapen och granater. I förhör uppger männen att de planerat att gömma sig i ett hemligt underjordiskt bergrum under Slussen som bara kunde nås från havet, under kajen på Stadsgården. Den dramatiska händelsen väcker frågor hos den svenska försvarsmakten - hur kunde männen känna till hemliga militära anläggningar mitt i Stockholm? Läs mer!  &lt;br/&gt;&lt;br/&gt; Via auktionssajter på internet och internationella kartsamlare har historikern Lars Gyllenhaal identifierat hemliga sovjetiska kartor över 17 olika svenska städer, kartor som i vissa fall var mer exakta än svenska försvarsmaktens. Hur har det gått till?
Via vittnesmål om ryska lastbilar på känsligt område och tavelförsäljare, avhoppade toppdiplomater, hittills okända u-båtar,  jakter  på anonyma grodmän och en sovjetisk militärhjälm, tecknar P3 Dokumentär en bild av Sovjetunionens och Rysslands stora och mångåriga intresse för Sverige.
Producent: Carl–Magnus Helgegren</Description>
    </Episode>
    <Episode>
      <Title>Neurosedynkatastrofen</Title>
      <Description>Det lanserades under 50-talet som det perfekta, riskfria sömnmedlet. Det ansågs speciellt lämpat för gravida kvinnor. Ett par år senare skulle världen skakas av insikten att tusentals barn fötts med missbildningar på grund av att deras mammor tagit Neurosedyn. P3 Dokumentär skildrar ett av de värsta exemplen på den moderna läkekonstens baksidor. &lt;br/&gt;&lt;br/&gt; Producenter: Kristofer Hansson och Fredrik Johnsson.
Programmet sändes första gången 12 mars 2006.</Description>
    </Episode>
    <Episode>
      <Title>Svenska hackers</Title>
      <Description>När några unga killar lyckas ta sig in i det ena datasystemet efter det andra växer suget efter den ultimata utmaningen.    &lt;br/&gt;&lt;br/&gt; Under 90-talets senare hälft sitter ett gäng unga teknikintresserade killar i en lägenhet utanför Stockholm. Lite trevande börjar man försöka att ta sig in i olika datasystem hos olika myndigheter och högskolor i Sverige. Men när man utan problem lyckas ta sig in i det ena systemet efter det andra växer suget efter den ultimata utmaningen. 
Ett par månader senare har man lyckats ta sig in hos den amerikanska rymdstyrelsen NASA och det amerikanska flygvapnet. På berörda myndigheter i USA slår det ner som en bomb och inom kort är jakten i full gång hos FBI och hos Rikskriminalens IT-brottsrotel i Stockholm. P3 Dokumentär berättar historien om fallet med de svenska hackarna "Fragglarna" som kunde ha slutat med fängelsestraff i USA i upp till 60 år.
Producerat av: Kristofer Hansson.</Description>
    </Episode>
    <Episode>
      <Title>De von Sydowska morden</Title>
      <Description>I mars 1932 hittas en av Sveriges mäktigaste män, Hjalmar von Sydow, och familjens två tjänstekvinnor ihjälslagna i paradvåningen på Norr Mälarstrand i Stockholm. Misstankarna riktas snabbt mot sonen, den intelligenta men slarviga dandyn Fredrik von Sydow, som fått allt han pekat på av sin pappa. Allting förutom en sak - sin stora kärlek Ingun. Polisjakten börjar och slutar i ett av 1900-talets största mordmysterier. &lt;br/&gt;&lt;br/&gt; I början av 1900-talet är von Sydow en av Sveriges mest inflytelserika familjer, och Hjalmar von Sydow är en av landets mäktigaste män. Han är riksdagsman, polischef, häradshövding och chef för svenska arbetsgivarföreningen under en tid då arbetarrörelsen är på randen till revolution. Hjalmar Von Sydow spelade bland annat en huvudroll vid den historiska händelse som kommit att kallas "Skotten i Ådalen".
De von Sydowska morden är en dokumentär om mellankrigstidens klassamhälle, maktfullkomlighet och ond bråd död. En Romeo och Julia-saga mitt i den svenska 1920- och 30-talens överklass och dess hederskultur.
Producent: Sara Moein</Description>
    </Episode>
    <Episode>
      <Title>Nazisträttegångarna i Göteborg</Title>
      <Description>I mitten av 1980-talet sker en våg av nazistiska våldsdåd i främst Göteborg, Växjö och Landskrona. Det pratas om "Naziligan". Men vilka var de?  &lt;br/&gt;&lt;br/&gt; Brotten som begås blir allt grövre. Attacker med rökgranat och molotov-cocktails sker mot vänstersympatisörer. Man trakasserar kända svenska nazistmotståndare som Hagge Geigert med ändlösa telefonsamtal där dödshot på dödshot levereras. När hoten sen blir verklighet och en homosexuell man dödas i Göteborg 1985 lyckas polisen nysta upp härvan och rapporteringen om den så kallade Naziligan tar fart i media. Men vilka var dom? Och hur såg kopplingen mellan Nordiska Rikspartiet och de unga aktivisterna ut? Vem utsåg offren och hur fungerar en organisation som benämner en mordbrand för ett utmärkt pojkstreck?
- Det är unika domar och det var unika rättegångar, de största vi haft i Sverige. Det säger idag Heléne Lööw, Uppsalahistorikern som följt den svenska nazismens utveckling. Hon menar att rättegångarna blev en nazistisk brytpunkt. En ny generation tog över och den gamla hade efter detta spelat ut sin roll.
P3 Dokumentär har pratat med flera av dom inblandade som var nazister och som dömdes för nästan 30 år sen. Av dem är det bara den före detta partiledaren i NRP, Vera Oredsson, som står fast vid sin politiska övertygelse.
86 år gammal gör Vera Oredsson en sällsynt intervju och förklarar hur hon såg på de unga nazister som stormade in i rörelsen på 1980-talet. 
Producent: Anton Berg</Description>
    </Episode>
    <Episode>
      <Title>Branden på Sankt Sigfrids Sjukhus</Title>
      <Description>I slutet av 1990-talet dyker allt fler självskadande tjejer upp på landets BUP-mottagningar och psykiatrin står handfallen. Ett par år senare börjar man placera vissa av de tjejerna inom rättspsykiatrin. Där får de vård tillsammans med dömda kriminella.  &lt;br/&gt;&lt;br/&gt; Sankt Sigfrids Sjukhus i Växjö tar emot tjejer från hela landet och anses vara specialister på att få tjejerna att sluta skada sig själva. Men här finns även kvinnor dömda för mordbrand. Natten till den första augusti 2003 brinner Avdelning 67 där många av kvinnorna befinner sig. Två unga tjejer omkommer.
I dokumentären hör du hur det gick till inne på avdelningen, med dem som var med den natten och för första gången berättar de anhöriga om vad de varit med om. Och de frågar sig fortfarande varför ingen har tagit ansvar för det som hände.</Description>
    </Episode>
    <Episode>
      <Title>Nätpiraterna och The Pirate Bay</Title>
      <Description>I maj 2006 genomför ett 50-tal poliser en razzia mot fildelningssajten The Pirate Bays servrar och huvudmän. Snart stod det klart att The Pirate Bay inte skulle låta sig sänkas utan en hård kamp. &lt;br/&gt;&lt;br/&gt; Sverige har med sin tidiga IT-mognad haft en av världens bästa internetinfrastrukturer. Det skapade möjligheter för den ständigt växande nätpiratverksamheten att etablera sig här redan i mitten av 1990-talet.
Svenska Antipiratbyrån och MPAA, filmbranschens intresseorganisation i USA, insåg efter ett tag att Sverige hade blivit ett slags fildelningsparadis. Mest av allt irriterade en av världens största fildelningssajter, The Pirate Bay.
Misstankar om ministerstyre där USA hotade med sanktioner om inte The Pirate Bay stängdes ner, anklagelser om jäv samt inte minst The Pirate Bay-huvudmännens höga profil i media skapade tillsammans en av de största och mest bevakade rättsprocesserna om upphovsrätten i Sverige.
Producent: Manuel Cubas
 </Description>
    </Episode>
    <Episode>
      <Title>Heta linjen</Title>
      <Description>I september 1982, samlas tusentals unga i Rålambshovsparken. Några månader innan har Heta Linjen fötts i Stockholm, efter att tonåringar hittat en metod att ringa gruppsamtal gratis, och nu vill man träffas. Polisen kallar in piketstyrkan, hundpatruller och pratar om upplopp. Statliga Televerket startar snart officiella Heta linjer över hela landet  - men kritikerna pekar på att linjen kan förknippas med våldtäkter, spritlangning, knark och koppleri, och att den bör stängas ned eftersom den är omoralisk. När ett mordförsök och ett dråp inträffar med koppling till Heta linjen, stängs den i Göteborg efter krav från polis och sociala myndigheter. Producent: Marcus Hansson &lt;br/&gt;&lt;br/&gt; </Description>
    </Episode>
    <Episode>
      <Title>Tvind och UFF</Title>
      <Description>Under 1990-talet sprider sig second hand-modet bland svenska ungdomar och de gulskyltade UFF-butikerna spelar en viktig roll. Var och varannan tonåring går omkring i gamla skinn- och mockajackor som de fyndat i en av de stora och centralt belägna butikerna, övertygade om att deras konsumtion bidrar till att folk i fattigare delar av världen får ett bättre liv. Men i början av 2000-talet försvinner butikerna plötsligt och bakom märkets ideella fasad, surrar rykten om ekonomisk kriminalitet och sektliknande förhållanden.  &lt;br/&gt;&lt;br/&gt; Snart kopplas UFF ihop med den danska utbildningsrörelsen Tvind. Tvinds resande utbildningar hade reformerat det danska folkhögskolesystemet på 1970-och 80-talen och fått stöd högt upp i politiska kretsar, men under senare år hade opinionen vänt. Vittnesmål om hjärntvätt och ekonomisk förskingring från personer som lämnat rörelsen, skapade stora rubriker i danska medier. Vad som egentligen var sant var svårt att få svar på. De ansvariga höll sig borta från rampljuset och upphovsmannen, den karismatiska Mogens Amdi Petersen, hade gått under jorden. Nu var han efterlyst av Interpol.
Producent: Anna Gjöres</Description>
    </Episode>
    <Episode>
      <Title>Spionaffären Ströberg</Title>
      <Description>En vårdag 1983 går flygofficeren Bertil Ströberg in på huvudpostkontoret på Vasagatan i Stockholm för att hämta ut ett brev. Det visar sig bli starten till en spionhistoria kantad av gåtor och mystiska omständigheter. Men det blir också starten för en livslång kamp - den för att bli frikänd och rentvådd.  &lt;br/&gt;&lt;br/&gt; Vad Bertil Ströberg inte vet när han kliver in på posten är att SÄPO hårdbevakar kontoret i jakten på en spion. En spion som kallar sig Sven Roland Larsson och som försökt sälja hemliga militäruppgifter i ett brev till den polska ambassaden. När Ströberg frågar efter post till just Sven Roland Larsson grips han direkt. Men det dröjer inte länge innan frågetecknen hopar sig. Är det rätt person som är gripen?
Producent: Karin Hållsten</Description>
    </Episode>
    <Episode>
      <Title>Rosengårdskravallerna 2008</Title>
      <Description>Under några dagar i december 2008 utbryter kravaller i stadsdelen Rosengård i Malmö. Upp emot hundra ungdomar kastar hemmagjorda bomber och stenar mot kravallutrustad polis. Det beskrivs som det värsta våldet polisen dittills mötts av. Upploppen startar i samband med att en muslimsk förening förlorar hyreskontraktet till en lokal och ett tiotal ungdomar som hängt där bestämmer sig för att protestera. &lt;br/&gt;&lt;br/&gt; Trots att det inte bara är unga från Rosengård som samlas för att kasta sten och delta i protesterna sprids nu bilden av en religiös konflikt i Malmö över hela världen. I Muhammedkarikatyrernas kölvatten står nu Sverige inför en internationell kris.
Knappt har upploppen lagt sig förrän kravallerna är på rubrikerna igen i och med rättegångarna. I en video från decemberhändelserna kallar polisen bråkmakarna för ”apajävel” och”blattedjävlar”, och hela poliskåren anklagas för rasism.
I P3 dokumentär möter du bland andra ”Adam”,  en av de unga som har varit mycket i lokalen och beslöt sig för att ockupera den. Han berättar om hur samarbetet med ditresta unga gör att de tappar kontrollen över utvecklingen.
Du hör polischeferna som såg sin personal träffas av stenar och bomber och stod handfallna inför våldet.
Du möter stabschefen och imamen som tillsammans lyckades mildra den internationella krisen och påverka bilden i media av kravallerna som spreds över hela världen.
Producent: Matilda Uusijärvi Ek </Description>
    </Episode>
    <Episode>
      <Title>Blekingegadeligan</Title>
      <Description>I över 15 år under 1970- och 80-talen genomfördes flera rekordstora post-, bank- och värdetransportrån i Danmark. Rånarna klädde ut sig till hantverkare och poliser, tog på sig peruker och lösskägg och använde en rullstol och en barnvagn vid rånen. Långt senare skulle det visa sig att de tillhörde den vänsterpolitiska Blekingegadeligan. &lt;br/&gt;&lt;br/&gt; Totalt stal gruppen över 30 miljoner danska kronor, men de behöll inte ett enda öre själva utan skickade alla pengarna till befrielseorganisationer runtom i världen. Det mesta gick till PFLP – Folkfronten för Palestinas befrielse.
Man kan se Blekingegadeligan som Robin Hood eftersom de tog från rika banker i Danmark och gav till fattiga palestinier, men man kan också se dem som terrorister.
Författaren Peter Øvig Knudsen
Blekingegadeligans medlemmar började sin radikala karriär som medlemmar i Kommunistisk Arbejdskreds, KAK. Nu berättar Bruno de Paoli som var med i gruppen fram till 1978 för P3 Dokumentär om varför han rånade ett postkontor och var med i en rörelse som riskerade sina egna och andras liv för att stödja PFLP.
Under 1980-talet blev ligan våldsammare. De började använda sig av vapen, delvis stulna ur ett svenskt vapenförråd och planerade en våldsam kidnappning av den svenske Tetra Pak-arvingen, Jörn Rausing.
Den 20 juli 89 åkte jag till Sverige med en kollega för att förhöra Rausing. När vi åkte dit visste vi inte om kidnappningen blivit av eller ej.
Polisen Henrik Bjerg Jensen om när han utredde kidnappningsplanerna av den unge Rausing
Under ett av rånen i slutet av 1980-talet går det inte riktigt som rånarna tänkt sig och en människa skjuts till döds. Nu har det snart gått 25 år sedan medlemmarna greps men fortfarande väcker ligan och rättsfallet många frågor. Vad var det som gjorde att en grupp danskar blev så våldsamma att en människa sköts? Kan målen rättfärdiga medlen? Var de hjältar eller terrorister?
Producenter: Rosa Fernandez och Lina Johansson</Description>
    </Episode>
    <Episode>
      <Title>Dråpmisstänkta barnläkaren på Astrid Lindgrens barnsjukhus</Title>
      <Description>P3 Dokumentär berättar om den dråpmisstänkta barnläkaren på Astrid Lindgrens Barnsjukhus, en berättelse om ett analyssvar som fick förödande konsekvenser.  &lt;br/&gt;&lt;br/&gt; När fyra poliser i svarta läderjackor kliver in på Astrid Lindgrens Barnsjukhus en marsmorgon år 2009 och griper en narkosläkare är det början på ett av de stora och mest omdebatterade rättsfallen de senaste åren. 
Läkaren misstänks för att avsiktligt ha förkortat livet för ett döende spädbarn. Skälet till misstanken är den skyhöga mängd narkosmedel som hittats i flickans blod under obduktionen. Enligt rättsläkaren är resultatet 1000 gånger högre än det hon normalt ser vid obduktionsfall.
För barnläkaren börjar en kamp för att rentvå sig mot anklagelserna, en kamp som ska pågå i två och ett halvt år. Samtidigt utspelar sig en annan kamp i media. På ena sidan en läkarkår som menar att polisen har inget med det här ärendet att göra - på andra sidan står jurister som menar att ingen läkare står över lagen.
Det som börjat som en frågeställning från två sörjande föräldrar - vad har hänt med vår flicka? - förvandlades till en utdragen och mödosam rättsprocess där inga svar till slut skulle hittas. Föräldrarna fick aldrig veta vad som hände med deras flicka. Och för den frikända Barnläkaren skulle livet aldrig bli detsamma igen. För första gången hörs parter som aldrig tidigare trätt fram. 
Producent: David Mehr</Description>
    </Episode>
    <Episode>
      <Title>Huddingehärvan och barnpornografivågen på 1990-talet</Title>
      <Description>Under några dagar i maj 1993 utspelar sig märkliga scener i Stockholms tingsrätt, då offentliga visningar av barnpornografiska filmer ordnas i säkerhetssal 17. Eftersom de 150 barnporrfilmerna används av åklagaren som bevis i ett tryckfrihetsmål, är de att betrakta som offentlig handling. I rättssalen sitter pedofiler och intresserad allmänhet och tittar på filmer där barn våldtas och förnedras.  Förra veckan belönades hon med Susanne Björkmans stipendium för sin P3 Dokumentär: Verklighetens Lilja 4-ever. Nu är Emma Janke tillbaka med en ny dokumentär.  &lt;br/&gt;&lt;br/&gt; Protesterna låter inte vänta på sig. Utanför demonstrerar barn och vuxna mot att barnpornografi visas i tryckfrihetens namn. Även kulturpersonligheter som Astrid Lindgren och Hasse Alfredsson blandar sig i den infekterade offentliga debatten. Händelserna hårdbevakas av massmedia.
Ett år tidigare har den svenska polisen fått in ett tips från Interpol. I den lilla sydtyska staden Ulm har en pedofil gripits och hemma hos honom har man funnit ett internationellt adressregister över europeiska pedofiler. En av adresserna leder till en postbox i Sverige.
I juni 1992 kliver Huddinge polisen över tröskeln till en lägenhet i Årsta och rakt in i en okänd värld som inte liknar någon annan; den pedofila världen. I tillslaget hittar polisen 100-tals barnpornografiska filmer och bilder och ett stort adressregister till misstänkta svenska pedofiler. Två personer grips en 38-åring och en 65-åring. De kommer att bli huvudmän i Huddingehärvan, den största barnporrhärva som Sverige dittills skådat.
Producent: Emma Janke (Klippan Produktion)</Description>
    </Episode>
    <Episode>
      <Title>Operation Stella Polaris och signalspaningen</Title>
      <Description>Nätterna kring den 23-24 september 1944 avgår fyra fartyg från Finland. Destinationen är Härnösand och Gävle. Ombord finns ca 750 finska signalspanare med familjer och minst 500 lådor innehållande avancerad radiospaningsutrustning och enorma mängder topphemliga underrättelsedokument, främst om Sovjet.  &lt;br/&gt;&lt;br/&gt; I Operation Stella Polaris samarbetade svenska och finska underrättelseenheter för att skapa förutsättningar för en finsk exilregering i Stockholm.
I Sverige oroade man sig för att få Sovjet som närmsta granne i öster. Tillsammans med andra finska operationer som upprättande av vapengömmor runt om i Finland var planen att Stella Polaris skulle utgöra underrättelsenavet i ett gerillakrig mot Sovjet, i händelse av att Finland skulle bli helt invaderat.
I dokumentären möter du bland annat Paavo Pusa som flydde undan sovjetiska trupper när Finlands näst största stad Viborg invaderades av Sovjet. Du hör även 94-årige Risto Heino om flykten till Sverige och hur han och ett femtontal finska signalspanare på stående fot anställdes av svenska FRA och blev svenska medborgare över en natt.   Leevi Babarin berättar om sin far Leo Vasiljev, sovjetisk signalist som värvades till finska armén och sedan blev lärare i underrättelseverksamhet och signalspaning på ett hemligt finländskt utbildningscentrum i Karelen. Även han flydde till Sverige i samband med Operation Stella Polaris. 
Dessutom reder vi ut varför Sverige och Finland var så extremt framgångsrika i sin signalspaning.
Producent: Carl-Magnus Helgegren</Description>
    </Episode>
    <Episode>
      <Title>Svenska kuppen mot scientologerna 1996</Title>
      <Description>Det börjar som ett hyss på internet 1996. Men när Zenon Panoussis publicerar delar av Scientologikyrkans hemliga dokument startar han en kedja av händelser som till slut får Vita Huset i Washington att reagera. Regeringen hamnar i ett internationellt trångmål där man måste försvara den svenska offentlighetsprincipen - men misslyckas.  &lt;br/&gt;&lt;br/&gt; Vi berättar historien om hur svenska scientologer turades om att bevaka sina skrifter på Riksdagens kansli för att försöka förhindra att andra läste dem, trots att de enligt svensk lag blivit offentliga.
Hör också hur Robert Dam, dansk avhoppare efter 20 år inom Scientologin, beskriva hur han som hög scientolog bryskt upptäckte den mörka sidan i kyrkan efter att ha hamnat i onåd.
P3 Dokumentär berättar också hur den svenska regeringen till slut tvingades ge efter för de amerikanska påtryckningarna.
Idag får ingen läsa dokumenten som Zenon Panoussis en gång lämnade in till Riksdagskansliet. Nu är Scientologernas skrifter återigen hemliga.
Producent: Anton Berg.</Description>
    </Episode>
    <Episode>
      <Title>Knutbydramat</Title>
      <Description>Knutby, en liten sovstad i Uppland. En ort man åkt ut ur, innan man fattat att man kommit in, beskriver vissa den. En natt i januari förändras allt. Obs, programmet är en repris. &lt;br/&gt;&lt;br/&gt; En man blir skjuten i huvudet och en kvinna mördad i sin säng när hon sover. Det visar sig att de tillhör samma, lilla Pingstförsamling.
Bara två dagar efter dådet har en 26-årig kvinna, som varit inneboende hos kvinnan och hennes familj, anhållits och erkänt mordet och mordförsöket på grannen. Polisen misstänker svartsjuka. Brottet verkar snabbt uppklarat.
Men vissa detaljer indikerar att det inte är så enkelt. Långsamt rullar en historia, märkligare och mer kittlande än man kunnat ana upp. En historia som innehåller sex, religion, vanföreställningar, manipulation och ond bråd död.
Det ska visa sig att den unga kvinnan inte varit ensam. Att hon under månader manipulerats till dåden. Den som ligger bakom är pastorn i församlingen, tillika mordoffrets make.
P3 Dokumentär berättar historien om ett mord som planerats i månader och om hur media, populärkulturen och hobbyspanare vägrar släppa taget om fallet som fascinerar.
Producent: Tove Leffler</Description>
    </Episode>
    <Episode>
      <Title>Folke Bernadotte och de vita bussarna</Title>
      <Description>I mars 1945 lämnar en expedition med vita bussar från Röda korset Sverige för att köra in i det sönderfallande Tyskland. Uppdraget är att forsla hem svenskar med tysk anknytning.  &lt;br/&gt;&lt;br/&gt; Från fånglägren ska man ta fängslade norrmän och danskar. Expeditionen leds av Greve Folke Bernadotte, som bland annat förhandlar med Heinrich Himmler, chefen för koncentrationslägren. Röda korsets grundprinciper om att alla är lika värda och att hjälp ska ges till den som är i störst behov av det måste snart ställas åt sidan och svåra val uppstår.
Himmler tillåter inte norrmännen och danskarna att lämna landet direkt. De ska placeras i lägret Neuengamme. Men lägret är snart fullt. Svenskarna blir då tvungna att hjälpa nazisterna med att deportera 2000 fransmän och ryssar till  andra anhalter, där de med stor sannolikhet kommer att dö. Svenskarna blir genom transporterna ett verktyg i den tyska dödsmaskinen.
Expeditionen med de vita bussarna kommer efter kriget hyllas som en av de största svenska humanitära insatserna i modern tid, men har sedan 1990-talet debatterats i samband med Sveriges roll under andra världskriget.
Producent: Simon Moser</Description>
    </Episode>
    <Episode>
      <Title>"Punkmordet"</Title>
      <Description>Lördag den 28 februari 1981 stoppar den 16-åriga punkaren Johnny en souvenir från Spanien i fickan på sin skinnjacka innan han ska iväg på en spelning. Det är en stilettkniv och den kommer, oklart hur, punktera hjärtat på 16-åriga Roger från Lidingö, mitt på Gamla stans tunnelbaneperrong, där tre ungdomsgäng av en fullständig slump kolliderat. Ingen ser det ske. &lt;br/&gt;&lt;br/&gt; ”Det pågår för närvarande något som liknar en kapprustning mellan ungdomsgängen”
Rapport, 1981
Tragedin kom att kallas ”punkmordet” i kvällspressen. Det är historien om två enäggstvillingar som separeras och om en frånvarande vuxenvärld som upprördes av videovåldet i tv-sofforna, allt medan kaststjärnor, knivar, karatepinnar och kofötter blev en del av vardagen för ungdomar på stan.
 ”Långt upp i åldern, senare, så satte jag mig alltid i tunnelbanan så jag hade min rygg fri.”
Bosse Stagman aka Zinny Zan
Dådet på tunnelbaneperrongen inspirerar filmaren Staffan Hildebrand till att göra dramadokumentären ”Veckan då Roger dödades” och debatten som följer leder i förlängningen fram till att knivlagen träder i kraft och det blir förbjudet att bära kniv, stick eller skärvapen på allmän plats.
Producent: Sara Lundin
Staffan Hildebrands dramadokumentär om tragedin:</Description>
    </Episode>
    <Episode>
      <Title>Kidnappningen av Ulrika Bidegård</Title>
      <Description>När landslagsryttarinnan Ulrika Bidegård blir kidnappad i Bryssel 1993 startar jakten på en orutinerad förövare. Ulrika blir fastspänd i en ljudisolerad låda med sönderklippta kläder, ögonbindel och hörselkåpor över öronen. Efter kidnappningen finns det många olika rykten om anledningen till kidnappningen. Till slut faller domen i Palais de justice i Belgien.  &lt;br/&gt;&lt;br/&gt; P3 Dokumentär berättar om Ulrika Bidegårds fyra dygn i fångenskap, och familjen ständiga oro. Bilden som växer fram av kidnapparen stämmer dåligt överens med det brott som Ulrika utsatts för, och den svenska polisen vittnar till hans fördel under rättegången i Belgien. Men många frågetecken rätas aldrig ut.
Producent: Ida Lundqvist</Description>
    </Episode>
    <Episode>
      <Title>Helikopterrånet</Title>
      <Description>När en helikopter landar på värdeföretaget G4S lokaler i Västberga 23 september 2009 är det upptakten på det som ska bli det största kontanta värderånet i Sverige. Bytet på 39 miljoner kronor är rekordstort och för första gången har en helikopter använts vid ett rån i Sverige. Samtidigt som bilder på bortflyende rånare och hjälplösa poliser kablas ut i nyhetsprogram världen över, nås nyhetsredaktioner i Sverige av nya uppgifter. Polisen ska ha blivit varnad i förväg. Man visste om rånet och vilka som skulle utföra det. Ändå lyckades man inte stoppa förövarna. &lt;br/&gt;&lt;br/&gt; P3 Dokumentär berättar om tipsen, polisens utredning, och revirbråket mellan länspolisen och rikskrim som fick konsekvenser som påverkade serbisk och svensk polis relationer. Och så berättar vi naturligtvis om själva rånet. En fräck och spektakulär kupp som saknar motstycke i svensk brottshistoria – men som satte djupa spår i de människor som arbetade i värdedepån.
För P3 Dokumentär väljer också Alexander Eriksson att ge en exklusiv intervju. Han är dömd för att ha flugit helikoptern under rånet men har hela tiden hävdat att han är oskyldig. I P3 Dokumentär berättar han om felen som han anser gjordes under rättegångarna och om den nya bevisningen som han lämnade in i sin resningsansökan till Högsta Domstolen 12 juni 2013 - i onsdags.
Producent: Anton Berg  anton.berg@a-one.se </Description>
    </Episode>
    <Episode>
      <Title>Verklighetens Lilja 4-ever</Title>
      <Description>16-åriga Danguole Rasalite flyr till Sverige i november 1999 ifrån ett liv i extrem utsatthet i Litauen. Men i Sverige kommer hon att låsas in och utnyttjas hänsynslöst av en rad hallickar och torskar. Den 7 januari 2000 orkar hon inte längre och hoppar från en motorvägsbro. Efter sin död kom hon att ge traffickingoffren ett ansikte. &lt;br/&gt;&lt;br/&gt; Efter Dangoules självmord startar en polisutredning som ger fragmentariska pusselbitar av hennes öde. Men trots att polisen vet vem som lurade Dangoule till Sverige, kommer ingen att dömas för brottet.
2002 inspirerar Dangoules liv en av Sveriges främsta regissörer, Lukas Moodysson, till spelfilmen Lilja 4-ever och i och med det kom hon att bli en symbol för de tusentals anonyma offren för den internationella människohandel för sexuella ändamål som idag har blivit en mångmiljard industri.
Producent: Emma Janke</Description>
    </Episode>
    <Episode>
      <Title>Mordet på Sara Westin och 5i12-rörelsen</Title>
      <Description>När Härnösand börjar att ta emot flyktingar i mitten av 80-talet, uppstår bråk mellan dem och lokala ungdomar. Några ungdomar beslutar sig då för att manifestera sin avsky för våldet och kämpa för ett värdigt flyktingmottagande. En av eldsjälarna bakom 5i12-rörelsen är 17-åriga Sara Westin. Men när en av flyktingarna mördar Sara och hennes väninna i ett svartsjukedrama, ställs allt på sin spets.  &lt;br/&gt;&lt;br/&gt; I våldsvågen som följer efter mordet, kastas in brandbomber i flyktingförläggningen, Ku Klux Klan-korsen brinner i Härnösand, invandrare uppmanas av Polisen att hålla sig inomhus och hela det mödosamma arbetet mot rasism tycks gå förlorat. Bara en person, Saras pappa Stig Wallin, verkar kunna sätta stopp för våldet.
Producent: Martin Ezpeleta</Description>
    </Episode>
    <Episode>
      <Title>CIAs hemliga propagandakrig i Sverige</Title>
      <Description>Under 1950-60-talets Kalla krig, utkämpas ett hemligt propagandakrig i Sverige. USA ville vinna den svenska vänstern, som i deras ögon riskerade att bli kommunistisk. 1952 bildas en kulturkommitté i Stockholm; en underavdelning till Congress for Cultural Freedom i Paris - allt finansierat av CIA.  &lt;br/&gt;&lt;br/&gt; Drygt hundra av Sveriges främsta intellektuella värvas till den svenska underavdelning. Samtidigt går den öppna propagandan från USA på högvarv i Sverige och får tidningar att ta märkliga beslut.  I P3 Dokumentär berättar vi den hittills okända historien om CIAs propagandakrig i Sverige.
Producenter: Henrik Arnstad och Lovisa Lamm Nordenskiöld</Description>
    </Episode>
    <Episode>
      <Title>Mordet i Keillers Park</Title>
      <Description>Den varma sommaren 1997 hittas en man i Keillers park i Göteborg. Kroppen ger inte alltför många ledtrådar. Det lilla sticksåret på bröstet som man först tror är ett knivsår, visar sig under obduktionen vara ett kulhål - och kulan har gått rakt genom hjärtat. Bredvid mannen ligger en keps som tillhör hans pojkvän; som först grips - men sedan släpps.När genombrottet väl kommer får polisen en inblick i en av 90-talets alla extrema grupperingars kultur. &lt;br/&gt;&lt;br/&gt; Inom black metal handlar det om att vara true, äkta, mena det man säger. Och den nya satanismen är en livsstil. En livsstil som innebär att bejaka det onda och förkasta samhällets konventioner. Den satanistiskt orienterade gruppen MLO, Misantropiska Lucifer Orden, pratar om att offra människor till Satan och planerar kollektivt självmord.
Och när polisen till slut hittar de unga förövarna frågar man sig: är det ett hatbrott mot en homosexuell eller är det ett satansoffer?
Producent: Ida Lundqvist</Description>
    </Episode>
    <Episode>
      <Title>Kreugerkraschen</Title>
      <Description>Ivar Kreuger,Tändstickskungen, blev under 20-talet en av världen viktigaste finansmän. Hans finans- och industri imperium beräknas ha varit värd ca 900 miljarder i dagens penningsvärde. Men 1932 får han likviditetsproblem och den 12 mars hittas han död i Paris, med en automatpistol bredvid sig. Den ekonomiska kraschen som följde fick såväl politiska som enorma ekonomiska konsekvenser.  &lt;br/&gt;&lt;br/&gt; Ivar Kreuger har beskrivits som sin tids största konstruktiva finansiella geni och samtidigt som den största svindlaren i ekonomisk historia.
Hans koncerner var stora nog att låna ut pengar till länder som till exempel Frankrike, Tyskland och Grekland för att de skulle kunnat återhämta sig ekonomiskt efter första världskriget. Kreuger fick i utbyte monopol på dessa länders tändsticksmarknad.
Nytt kapital skaffade han bland annat genom emissioner av aktier samt en värdepapperskonstruktion som Kreuger själv skapat; participating debentures.
Börskraschen 1929 på Wall Street skulle även påverka Ivar Kreuger, som först verkade gå helskinnad. Han fick problem med att få lån från banker och 1932 hade Ivar Kreugers värdepapper förlorat 90 procent av sitt värde.
Den 12 mars 1932 är han i Paris för att gå på ett möte där han ska lägga korten på bordet och ge insyn i Kruegerkoncernens trassliga ekonomi.
Han dyker aldrig upp.
Spekulationer kring om Kreuger verkligen tog sitt eget liv, eller om han blev mördad, har förekommit under flera decennier ända in på 2000-talet.
Producent: Manuel Cubas</Description>
    </Episode>
    <Episode>
      <Title>Peter Rätz: MC-infiltratören</Title>
      <Description>När Peter Rätz avslöjades som hemlig polisinformatör 2004 rullades en sensationell härva av brottsprovokationer, fabricerade polisrapporter, och olaglig infiltrationsverksamhet upp. Peter Rätz hade i över 9 år tagit emot betalning från polisen för att ta sig in i kriminella MC-gäng som Bandidos, Hells Angels och Brödraskapet MC. Väl inne i gängen blundade polisen för de brott som Peter begick för att inte avslöjas. Ändamålen helgade medlen till varje pris. Nu berättar Peter Rätz sin historia i P3 Dokumentär. &lt;br/&gt;&lt;br/&gt; Idag lever Peter Rätz gömd på okänd ort. Intervjun har gjorts i omgångar via Skype utan bild. Allt för att inte ytterligare stärka hotbilden mot honom.
Övriga medverkande: * Förre länspolismästaren i Stockholm - Gunno Gunnmo * Chefen för Sektionen för Särskilda Insatser, SSI, Stockholm – Tage Åström. Tage rekryterade Peter Rätz 1995 och har skrivit manus till filmerna om Johan Falk, som bygger på Peter Rätz histora. 2013 kommer Tage Åström även ut med boken ”SSI – Den Aningslöse” * Journalisten Dick Sundevall som skrivit ”Hanteraren” och ”Peter Rätz – 9 år som undercover agent” * Advokat Johan Ericsson, Peter Rätz ombud vid förhandlingar med Svenska Staten angående ny identitet och skydd. * Mats Jonsson, polisen Dalarna. Var under 2004 den polisman som hanterade informatören Peter Rätz och som fick in Peter i vittnesskyddsprogrammet första gången.
Producent: Anton Berg</Description>
    </Episode>
    <Episode>
      <Title>Södertäljeflickan  </Title>
      <Description>1992 döms en 51-årig pappa från Södertälje till 10 års fängelse för att ha förgripit sig på sin dotter och även förmedlat henne till andra män. Men polisen håller fler förhör med den s.k. Södertäljeflickan. Med stor detaljrikedom berättar hon om organiserad barnsexhandel, sexuella övergrepp med rituella inslag, kannibalism och mord och det massmediala intresset är enormt.  &lt;br/&gt;&lt;br/&gt; Flickan anklagar även sin mamma för övergrepp och i maj 1993 döms hon till fem års fängelse.
Polisen väljer att undersöka platser i skogarna nordväst om Södertälje, men man hittar inget som styrker flickans berättelse. Mot bakgrund av polisens nya uppgifter får föräldrarna resning i Högsta domstolen som menar att flickans trovärdighet måste utredas på nytt.
I maj 1994 frias mamman helt, medan pappan fälls för incest, men frias från anklagelserna om att han ska ha förmedlat henne till andra vuxna.
Den infekterade diskussionen som följer i fallets kölvatten kretsar kring barns trovärdighet, bortträngda minnen, feministiska nätverk och terapeuter som planterar in minnen på sina patienter.
Producent: Emma Janke</Description>
    </Episode>
    <Episode>
      <Title>Diplomatdottern på Klong Prem</Title>
      <Description>Den 20 augusti 1994 är 29-åriga Karolina Johnsson på väg hem till Sverige, efter att ha levt ett liv på resande fot i över tio år. Men så ska det inte bli.  &lt;br/&gt;&lt;br/&gt; I passkontrollen på Bangkoks flygplats stoppas Karolina och när tulltjänstemännen går igenom hennes väska finner de ett inlindat brunt paket med över sex kilo heroin.
Hon grips och hamnar på det ökända Klong Prem fängelset där förhållandena är hårda. Sovcellen på 140 kvadrat delar hon med 170 kvinnor. När rättegången tillslut hålls, döms hon till 50 års fängelse.
Producent: David Mehr</Description>
    </Episode>
    <Episode>
      <Title>Enbomaffären</Title>
      <Description>Kommunisten Fritiof Enbom greps misstänkt för att under tio års tid lämnat uppgifter om det norrländska försvaret till Sovjet. Det kom att sluta i Sveriges största spionerimål, där flera utpekade medhjälpare dömdes utifrån Enboms vittnesmål. 60 år senare pågår fortfarande en kamp för upprättelse.  &lt;br/&gt;&lt;br/&gt; I februari 1952 uppdagas vad som ska bli Sveriges största spionerimål när kommunisten Fritiof Enbom grips, misstänkt för att under tio års tid ha lämnat uppgifter om det norrländska försvaret till Sovjet. I en tid då det Kalla kriget är som kyligast, blir reaktionen stark och när det står klart att en hel grupp ska ha varit inblandad i spioneriet, slår rättsväsendet till med full kraft.
Ett femtiotal personer förhörs i Norrbotten och snart har säkerhetspolisen ringat in en liga på totalt sju personer.
Men det ska snart höjas röster om att allt inte står rätt till i processen. Målet står och faller med Fritiof Enboms utpekanden, som bevisligen inte är att lita på. Än idag kvarstår frågan: Var domarna i Enbomsprocessen korrekta eller dömdes de inblandade av den rådande tidsandan?
P3 Dokumentär skildrar Enbomaffären och de dömdas livslånga kamp för upprättelse.
Producent: Fredrik Johnsson</Description>
    </Episode>
    <Episode>
      <Title>Dioxinfisken i Östersjön </Title>
      <Description>I Östersjön är laxen och strömmingen så full av miljögifter att de är farliga att äta. I 30 år har myndigheterna kämpat för att få bort gifterna. I 30 år har de misslyckats. Nu vill regeringen att vi äter fisken ändå.  &lt;br/&gt;&lt;br/&gt; I början av 80-talet började forskare upptäcka att det var något fel i svenska vatten. Från industrierna släpptes gifter rakt ut i Östersjön, Vänern och Vättern. Pappersindustrin som blekte pappret med klorgas pekades ut som den stora boven.
Miljökampen växte. Oberoende forskare kämpade sida vid sida med Greenpeace och konsumenternas köpbojkott fick industrin att backa. Men det var något som fanns kvar i vattnet och som inte försvann. Dioxiner och PCB:er fortsatte sippra ut till vattendragen. Och de finns kvar än idag.
Giftet samlas i de feta fiskarna, strömmingen och laxen, och när vi äter fisken följer giftet med. Forskarna varnar för att tusentals svenskar riskerar att drabbas av sjukdomar, barn kan få lägre intelligens och männen få försämrad fertilitet.
Men svenska regeringen har fattat ett beslut – fisken ska säljas ändå.
Det här är berättelsen om miljögifterna som gjort den svenska fisken farlig att äta och om det politiska spelet som gjort att den finns på menyn ändå. Trots att den är bannlyst i resten av Europa. Historien spinner över fem decennier. Från arseniktapparna i Rönnskärsverken i Skellefteå på 70-talet via Greenpeace-aktioner på 80-talet till 2010-talets lobbykampanjer i Rosenbads korridorer.
Producenter: Daniel Öhman och Malin Olofsson</Description>
    </Episode>
    <Episode>
      <Title>Mordet på Engla Höglund</Title>
      <Description>Den 5 april 2008 försvinner 10-åriga Engla Höglund spårlöst i Stjärnsund i södra Dalarna. Fallet kommer att skaka om och beröra hela landet och frivilliga går man ur huse för att engagera sig i sökandet efter flickan.  &lt;br/&gt;&lt;br/&gt; Tackvare en osannolik slump kommer polisen snart en misstänkt gärningsman på spåren. Men mötet med den misstänkta blir en obehaglig överraskning för polisen.
Oväntat aktualiseras plötsligt ett åtta år gammalt, men fortfarande ouppklarat, mord på en 31-årig kvinna i Falun.
Allvarliga brister inom den svenska polisen kommer upp till ytan och fallet Engla leder till förändringar inom polisen. Men ingen ställs egentligen till svars för de misstag som begåtts och Englas mamma, Carina Höglund, inleder en kamp för att få upprättelse.
Producent: Therese Rosenvinge </Description>
    </Episode>
    <Episode>
      <Title>Gåtan Björkegren</Title>
      <Description>Carl-Eric Björkegren gick från att vara en av Sveriges rikaste personer till personlig konkurs och över en miljard i skulder. 1994 försvann han spårlöst.  &lt;br/&gt;&lt;br/&gt; P3 Dokumentär startar höstsäsongen med historien om miljardären som försvann.
När Carl-Eric Björkegren stod på toppen var han god för drygt två miljarder. Hans konstsamling var en av Europas förnämsta och beräknades ha ett värde på över 500 miljoner kronor.
Men Carl-Eric Björkegrens svindlande aktieaffärer, hotellköp och räntespekulationer resulterade i Sveriges största personliga konkurs med skulder på osannolika 1,3 miljarder kronor.
Uppgången och fallet var spektakulär svensk finanshistoria men Björkegren skulle bli än mer synonym med kriminalhistoria. Den 2 juni 1994 försvann den då 74-årige exmiljardären från sin sommarvilla i Viken. Sista vittnet som såg honom i livet var hans butler. Där slutar alla spår.
I P3 Dokumentär hörs sonen Carl Björkegren, dottern Anne Björkegren, vännen Ian Wachtmeister, advokaten Peter Näslund, journalisten Björn Hygstedt och författaren Ronald Fagerfjäll.
Producent: Anton Berg.</Description>
    </Episode>
    <Episode>
      <Title>Granaten Excalibur - och den svenska vapenexporten </Title>
      <Description>Torsdagen den 20 mars 2003, nio timmar efter att de första amerikanska missilerna regnat ner över Irak, ställer sig Sveriges statsminister Göran Persson i riksdagens talarstol. Därifrån fördömer han attacken, som han menar bryter mot folkrätten. Vad statsministern inte nämner är att den amerikanska armén samtidigt får hjälp av Sverige.  &lt;br/&gt;&lt;br/&gt; På en militärbas i New Jersey har en överstelöjtnant från Försvarets materielverk just installerat sitt kontor. Han har kommit dit för att hjälpa USA att utveckla en toppmodern granat. Sverige ska inte exportera vapen till krigförande länder, ändå används svenska vapen i krig om och om igen. P3 Dokumentär Världen berättar historien om hur granaten Excalibur, till stor del utvecklad av Bofors i Karlskoga, hamnade mitt i Irakkriget. Det är historien om Sverige, landet som vill verka för fred, men som samtidigt har blivit bland de bästa i världen på att tillverka vapen.
Den dåvarande handelsministern Kjell-Olof Feldt beskriver den besvärliga rävsax han hamnade i när han skulle dra upp de första riktlinjerna för svensk vapenexport. John Halvey, chefsutvecklare på Raytheon, ett av världens största vapenföretag, berättar om hur han stressad flög kors och tvärs mellan Arizona, Värmland och försvarshögkvarteret Pentagon, för att kunna skicka Excalibur till kriget så fort som möjligt. Och så träffar du sergeant Bruce Marciszewski, en av de första amerikanska soldater som dödade i strid med den svenska granaten.
Producent är Måns Mosesson.</Description>
    </Episode>
    <Episode>
      <Title>Falklandskriget</Title>
      <Description>Den 2 april 1982 invaderar och ockuperar Argentina Falklandsöarna, en brittisk koloni bara 70 mil öster om den argentinska kusten. Efter 150 år av kolonisation vajade återigen den blåvita argentinska fanan på det som argentinarna ansåg vara sina Islas Malvinas.Men de 1800 skräckslagna öborna ville annat. &lt;br/&gt;&lt;br/&gt; De boende på Falklandsöarna kände sig brittiska och deras livsstil med vänstertrafik, scones och pubar var brittisk. De ville inte för något i världen styras av en argentinsk militärjunta, ökänd för sin grymhet.
Och deras vädjan fick gehör på 10 Downing Street, där Margaret Thatcher beslöt att skicka de bästa trupperna till det som skulle komma att bli Storbritanniens första krig sedan andra världskriget.
Falklandskriget pågick i 74 dagar. 672 argentinska soldater dog, drygt hälften när kryssaren General Belgrano sänktes av brittiska torpeder. 255 engelska soldater miste också livet.
I P3 Dokumentär Världen får du reda på de bakomliggande orsakerna till kriget, om upptrappningen och konsekvenserna. Du får också höra soldaternas egna berättelser om blodiga slag, men också om svält och tortyr. </Description>
    </Episode>
    <Episode>
      <Title>Dammkatastrofen i Sevilla</Title>
      <Description>Den 25 april 1998 brast den svenskägda gruvdammen i byn Aznalcollar i Sevilla. Sju miljoner kubikmeter giftigt vatten och gyttja vällde ut över de lokala oliv- och persikofälten. Katastrofen som spanska miljörörelser varnat för var nu ett faktum.  &lt;br/&gt;&lt;br/&gt; När dammen brast fick flera hundra bönder sina marker förstörda och Doñana nationalpark, ett av Europas största och viktigaste naturskyddsområden, hotades.
Vem bar ansvaret? Miljörörelser hade länge kritiserat Boliden, som var den svenska ägaren, och  gruvan i Aznalcollar för att överutnyttja gruvdammens kapacitet. En av gruvans före detta anställda hade i en detaljerad rapport beskrivit missförhållandena och även polisanmält företaget. I dokumentären berättar hans änka om hur de blev utsatta för förföljelse och trakasserier efter makens avslöjanden. Gruvan gav arbetstillfällen i ett av Spaniens fattigaste områden och fackförbund och politiker både på hög och låg nivå såg mellan fingrarna på företagets sätt att sköta gruvan.
Efter katastrofen försökte  myndigheterna tysta ner konsekvenserna av olyckan. Gruvan stängdes, tusentals förlorade sina jobb och Boliden hamnade i en juridisk strid som fortfarande pågår 2012.
I P3 dokumentären "Dammkatastrofen i Sevilla" söker vi upp de som förvarnade, de som ansvarade för gruvdammen och de som kämpade dygnet runt i många månader för att förhindra att dammolyckan i Sevilla skulle bli den största miljökatastrofen i modern historia. 
Producenter: Manuel Cubas och Johanna Langhorst.</Description>
    </Episode>
    <Episode>
      <Title>Alta-konflikten, från civil olydnad till samisk terrorism</Title>
      <Description>En dag 1970 ber Trygve Lund Guttormsen att få ut ritningar för det nya avloppssystemet som ska planläggas i den lilla byn Masi. Trygve upptäcker då att ritningarna från den norska älv- och energimyndigheten visar att den lilla samiska byn Masi och stora renbetesmarker ska läggas under vatten. Anledningen är norska statens planer på dämma upp Altaälven för att utvinna elektricitet. Detta är upptakten till en av Norges genom tiderna största polisinsatser.  &lt;br/&gt;&lt;br/&gt; Demonstranter från naturvårdsgrupper, laxfiskare, socialistiska grupper och samer engagerade sig för att stoppa dammbygget i Alta. Många demonstranter kedjade ihop sig framför anläggningsmaskinerna för att stoppa utbyggnaden av Altaälven. Men det förekom också sprängattentat av extrema samiska aktivister och journalister som valde att byta sida. I den här dokumentären möter du bland andra Johan Bergström, reporter från Sveriges Radio som valde att sätta sig ned bland demonstranterna för att sedan bli utvisad ur Norge på livstid. Efter 30 år återförenas han med aktivister i Alta.
 Jorunn Eikjok var 17 år när hon åkte till Oslo för att hungerstrejka mot Alta-bygget och samernas allt mer trängda situation. Utanför den norska riksdagen slog hon och de andra i gruppen upp sin samiska kåta i protest mot vad de upplevde som norska regeringens koloniala sätt att hantera samerna i Alta-frågan. Jorunns kusin Niillas Somby hungerstrejkade också i Oslo men när dammen var ett faktum markerade han sitt missnöje genom att spränga bomber i närheten av en bro på väg upp mot dammbygget. Av misstag sprängde Niillas av sig en arm och ett öga. Därefter fängslades Niillas och riskerade over 20 års fängelse. Med hjälp av ett falskt pass flydde han och levde gömd bland urbefolkningsstammar i Canada.
Den här dokumentären om Alta-konflikten visar olika människors drivkrafter för att kämpa mot en damm som ändå till slut byggdes. Möt bl a ledaren för Folkeaktionen, hungerstrejkarna, samen som försökte spränga bron och journalisten som satte sig ned bland demonstranterna.
Producent: Carl-Magnus Helgegren.</Description>
    </Episode>
    <Episode>
      <Title>Historien om Christiania</Title>
      <Description>I 70-talets Köpenhamn råder stor bostadsbrist, framför allt bland de unga. Hippierörelsen Slumstormarna ockuperar hus i stan i stadsdelen Christianshavn. En dag bestämmer de sig för att välta planket till ett övergivet naturområde, ett gammalt militärområde i samma del av Köpenhamn. Det blir början på en 40 år lång ockupation.  &lt;br/&gt;&lt;br/&gt; Ryktet om det besatta området sprider sig bland de unga i Köpenhamn och fler och fler strömmar till området. Så småning om börjar ett eget litet samhälle ta form, med egen beslutsstruktur, affärer, arbetsplatser och kaféer.   Men alla som bor på Christiania delar inte samma bild av hur de vill ha det. Christianiternas tillåtande attityd till hasch och cannabis lockar kriminella grupper och tunga missbrukare till området. Det går så långt att fristaden hotas av upplösning.  Samtidigt råder en ovisshet om hur länge politikerna ska låta christianiterna bo kvar och hotet om de ska komma med grävskopor och riva ner allt, hänger ständigt över fristadens befolkning.
Producent: Anna Gjöres.</Description>
    </Episode>
    <Episode>
      <Title>Skolskjutningen på Columbine High School</Title>
      <Description>Domedagen kallade de den för, dagen då Columbine High School skulle explodera. Tonåringarna Eric Harris och Dylan Klebold hade planerat allt in i minsta detalj. Ritat kartor, byggt rörbomber och införskaffat vapen. De hade bestämt sig för den 20 april 1999.  &lt;br/&gt;&lt;br/&gt; Det var den första varma vårdagen. Terminen var snart slut och för skolans seniors väntade ett nytt liv på college. Men för 12 elever och en lärare skulle den 20 april bli deras sista dag.   I P3 Dokumentär Världen om skolskjutningen på Columbine High School hör du hela berättelsen om massakern som lämnat ett oförglömligt avtryck i USA.
Det här är inte historien som media förmedlade, om utstötta tonåringar i  svarta trenchcoats som gillade Marilyn Manson, utan en komplex berättelse om djupa depressioner och en psykopats vilja att bli ökänd.   Du hör bl.a. FBI agenten Dwayne Fuselier om hur han beger sig till Columbine, inte bara i rollen som agent och gisslanförhandlare, utan även som pappa till en elev på skolan.  Vi möter Columbines rektor Frank DeAngelis som tretton år efter massakern fortfarande försöker läka såren; hans egna och elevernas.  Brooks Brown var en av Eric och Dylans vänner. Hans föräldrar Randy och Judy Brown berättar att de ett år innan massakern gick till polisen med Erics dödslista, men anmälan försvann. Medverkar gör ockå journalisten Dave Cullen, som var en av de första journalisterna på plats och som i 10 år granskade gärningsmännen och massakern, innan han skrev boken Columbine.  Producent: David Mehr</Description>
    </Episode>
    <Episode>
      <Title>Operation Leo</Title>
      <Description>Det ska komma att bli en av Säkerhetspolisens största publika framgångar någonsin; avslöjandet i april 1977 om att en svensk terrorgrupp, ledd av västtysken Norbert Kröcher, har planerat att kidnappa före detta statsrådet Anna-Greta Leijon.  &lt;br/&gt;&lt;br/&gt; Bakgrunden är Leijons medverkan i utvisningen av de fem överlevande terroristerna från Västtyska ambassaddramat två år tidigare. Det är en utvisning som blir starkt ifrågasatt då en av ockupanterna, Siegfried Hausner, avlider efter ankomsten till Västtyskland.
I Kröchers ögon bär Anna-GretaLeijon ansvaret för Hausners död och tiden efter ambassaddramat ska planläggningen av ”Operation Leo” växa till enorma proportioner och även involvera flera svenskar och utländska ”revolutionärer” i Kröchers närhet.
Men när polisen gör sitt omfattande tillslag, grips även flera personer som ska visa sig vara helt oskyldiga. Bland dem den blivande riksdagsledamoten Juan Fonseca som trots frikännandet ska tvingas dras med terroriststämpeln en lång tid framöver.
Producent: Fredrik Johnsson</Description>
    </Episode>
    <Episode>
      <Title>Rivningen av Klarakvarteren</Title>
      <Description>Under 50- och 60-talet revs hundratals hus i mitt i Stockholm city. Där nya tunnelbanelinjer och biltunnlar skulle fram - där rev man. De gyttriga och slummiga kvarteren, med dass och råttor på gården skulle bort. I stället skulle huvudstaden och hela Sverige få ett modernt och funktionsdugligt centrum. Det kallades för citysaneringen och i två decennier slöt politiker från höger till vänster upp bakom projektet. Men i slutet av 60-talet fick ett annat epitet fäste och tog över helt och hållet: Rivningsraseriet. P3 Dokumentär om rivningarna i Klara berättar historien om Sveriges största och mest utskällda stadsomvandling. Producent: Erik Hedtjärn  &lt;br/&gt;&lt;br/&gt; </Description>
    </Episode>
    <Episode>
      <Title>Andy Warhols Brilloboxar</Title>
      <Description>I mitten av 90-talet står Andy Warhols konst högt i kurs på världens auktionsverk och priserna stiger och stiger. Han är en av världens mest uppmärksammade konstnärer. Ett av de konstverk som ofta dyker upp på autktionerna är Brilloboxen.    &lt;br/&gt;&lt;br/&gt; Boxen är en kopia av en amerikansk tvättsvampslåda som Warhol har tillverkat i New York i början av 60-talet. Till en början säljs den för ett par hundra tusen kronor, några år senare är priset knappt två miljoner kronor styck Boxarna har en äkthetsstämpel som intygar att de har varit med på en utställning på Moderna Museet i Stockholm 1968.  En dag får några journalister på Expressen ett tips om att de Brilloboxar som säljs för miljonbelopp, inte är äkta. Att de i själva verket tillverkats i en verkstad i Malmö 1990. När sanningen börjar ta form uppdagas en av världens största konstskandaler, där flera av konstvärldens mest framträdande personer, har en huvudroll.
Producent: Anna Gjöres</Description>
    </Episode>
    <Episode>
      <Title>Billy Butt</Title>
      <Description>I september 1992 förhörs fyra unga kvinnor i södra Sverige av polisen. Det handlar om misstänkta fall av våldtäkter och sexuellt utnyttjande och kommer att blir upptakten till ett av Sveriges mest omtalade våldtäktsmål. Nöjesprofilen, som han kallades i medierna vid den tiden, ska genom smicker, tjat och tomma löften om jobb i reklam- och nöjesbranschen ha fått till träffar med kvinnorna.  &lt;br/&gt;&lt;br/&gt; Vad som därefter har hänt råder det delade meningar om. Nöjesprofilen hävdar att kvinnorna gått med på samlag i hopp om karriärfördelar, men i efterhand ångrat sig och anmält honom för våldtäkt. Kvinnorna hävdar att han tvingat till sig sex.
Dagen innan rättegången börjar i  mars 1993,  går den före detta skivbolagsdirektören Billy Butt ut i medierna och berättar att det är han som är ”Nöjesprofilen”.  Uppmärksamheten i massmedia är enorm, trots att pressen inte släpps in i rättsalen och allt sker bakom lyckta dörrar.
Ord står mot ord, och Billy Butt döms till fem års fängelse för nio våldtäkter och ett våldtäktsförsök i tingsrätten. I domen för rätten bl.a.  ett resonemang kring Billy Butts ”särpräglade utseende” och att man inte anser det troligt att en ung kvinna frivilligt skulle ha sex med honom på grund av det . Formuleringen kring Billy Butts utseende har i efterhand blivit hårt kritiserad och spekulationerna i massmedia har blossat upp med jämna mellanrum, om det är så att våldtäktsdomarna mot Billy Butt är ett justitiemord.
Producent: Emma Janke</Description>
    </Episode>
    <Episode>
      <Title>Amaltheadådet – Sveriges första politiska bomb </Title>
      <Description>I Sverige 1908 råder en hätsk stämning mellan arbetare och arbetsgivare. På grund av de dåliga arbetsförhållandena har Sveriges alla hamnarbetare gått ut i strejk. Arbetsgivarna sätter hårt mot hårt och tar in strejkbrytare från England.  &lt;br/&gt;&lt;br/&gt; Aktionen provocerar arbetarna och med knutna nävar diskuteras konflikten högljutt i de ungsocialistiska klubbarna i Malmö. På Café Utposten sitter tre unga män och planerar ett attentat mot strejkbrytarnas bostad, fartyget Amalthea. Engelsmännen ska bort.
Sommarnatten i Malmö den 11 juli 1908 är varm. Nere i hamnbassängen ror en ung man en eka mot det stora fartyget Amalthea. Med sig har han en bomb som ska komma att döda en engelsman och skada ett tjugotal.
Attentatsmännen grips och döms hårt- både av rättsväsendet och överheten.  Arbetarrörelsen växer sig starkare och med den en amnestirörelse för de tre fångarna.
Amaltheadådet kom att förändra det svenska rättsväsendet och ge en tydlig bild av de stora motsättningarna mellan de rika och fattiga.
Producenter: Isabell Höjman och Manuel Cubas
Genuint tack till Roger Johansson som varit en viktig källa för dokumentären. I "Ekot från Amalthea" och "Elbogen" kan ni läsa mer om Amaltheadådet, författare är bl.a. Roger Johansson, Lars Bergren och Kerstin Martinsdotter.</Description>
    </Episode>
    <Episode>
      <Title>Mordet på Carolin Stenvall</Title>
      <Description>I september 2008 försvinner 29-åriga Carolin Stenvall på väg till en arbetsintervju på Ishotellet utanför Kiruna. Norrbottens största polisutredning i modern tid tar sin början. &lt;br/&gt;&lt;br/&gt;  Det enda man hittar är hennes bil som står övergiven på rastplatsen Stenbron utanför Gällivare. Utredarna förbryllas över att bilen är låst och att mobiltelefonen är kvar på passagerarsätet.  Det skulle krävas ordentligt med tur och ett par uppmärksamma pensionärer för att få polisen på rätt spår. När utredningen tar fart avslöjas en otäck hemlighet som trotsar all statistik.
Producent: David Carr </Description>
    </Episode>
    <Episode>
      <Title>Svenskarna i finska vinterkriget</Title>
      <Description>Vad får 8000 svenskar att frivilligt lämna freden i Sverige för att försvara Finland med livet som insats? När Ryssland i slutet av november 1939 anfaller Finland startar det finska vinterkriget. Sverige ställer sig helhjärtat bakom Finland.  &lt;br/&gt;&lt;br/&gt; " Finlands sak är vår" myntas som begrepp och det svenska stödet liknar en religiös hänförelse. Många svenskar vill att Sverige ska gå in kriget med trupp på Finlands sida, men regeringen bestämmer att Sverige ska vara ickekrigförande. Det är då Den Svenska Frivilligkåren föds.  Men i krigets Finland visar det sig att svenskarna är långt ifrån lämpliga som soldater och många når aldrig fram till fronten ens. Svenskarnas största fiende visar sig vara kölden. Den rekordkalla vintern 1939-40 sjunker temperaturerna under 40 minusgrader.
Producent: Simon Moser</Description>
    </Episode>
    <Episode>
      <Title>Spelskandalen 1990</Title>
      <Description>I januari 1990 förlorar topplaget Boltic överraskande bandymatchen mot Kungälv med 8-0; en praktskräll. Några veckor senare påstår sig tidningen Expressen veta varför. Matchen ska ha varit uppgjord på förhand. &lt;br/&gt;&lt;br/&gt; Så börjar det som efteråt ska kallas för Spelskandalen 1990. Expressen nystar vidare i härvan och påstår också att ishockeylagen Västra Frölunda och Bodens IK ska ha förlorat matcher med flit. Expressen skriver om en spelmaffia som mutar spelare i de berörda klubbarna och som ska ha utsatt statliga AB Tipstjänst för en kupp som inbringat 35 miljoner kronor.
Ett år efter första artikeln publicerats befinner sig tidningens chefredaktör Bo Strömstedt i rättssalen. Han och Expressen är åtalade för förtal av 55 elitspelare och riskerar att dömas till skadestånd på flera miljoner.
Producent: Anton Berg</Description>
    </Episode>
    <Episode>
      <Title>Hedersmordet på Pela</Title>
      <Description>Den 24 juni 1999 skjuts 19 åriga Pela till döds i familjens hus i irakiska Kurdistan under en semester resa till hemlandet. Motivet är att hon rymt hemifrån och inte levde efter familjens regler och traditioner efter familjens flytt till Sverige.  &lt;br/&gt;&lt;br/&gt; Pelas lillasyster Breen, kontaktar svensk polis och man påbörjar en förundersökning trots att oddsen att nå domstol är de sämst tänkbara:
Offret är visserligen hemmahörande i Farsa i södra Stockholm, men hon saknar svenskt medborgarskap. Mordet har begått i ett land som saknar diplomatiska förbindelser med Sverige. Polisen har inte kunnat undersöka brottsplatsen, saknar tekniks bevisning och dessutom är huvudvittnet, lillasystern Breen, kvar i Kurdistan.
Dåvarande utrikesminister Anna Lind blir engagerad i fallet och den tysta diplomatin leder så småningom till att svensk polis lyckas få hem lillasystern.
Drygt 1 ½ år efter dödsskjutningen startar så rättegången som kommer att gå till historien som den första hedersmordsrättegången i Sverige. De åtalade är två av offrets farbröder. De hävdar att de är oskyldiga till mordet och lägger skulden på Pelas pappa.  Pappan har aldrig hörts av svensk polis men har i flera intervjuer och brev tagit på sig mordet på dottern. Den svenska domstolen väljer dock att gå helt på lilla syster Breens version av mordet och i januari 2001 dömer rätten farbröderna till livstids fängelse för hedersmordet på Pela.</Description>
    </Episode>
    <Episode>
      <Title>Gryningspyromanen</Title>
      <Description>I mitten av 2000-talet drabbas Skåne, Dalarna och Småland av ett stort antal bränder. Många av bränderna påminner om varandra. De startar i gryningen och det handlar ofta om kulturbyggnader med en lång historia. Emil i Lönnebergas snickarboa, Zorngården i Mora och Astrid Lindgrens barndomshem brinner och värden för tiotals miljoner kronor förstörs.  &lt;br/&gt;&lt;br/&gt; Polisen misstänker en och samma man för att ha anlagt bränderna;  en person som de har haft ögonen på i många år. Ofta påträffas han också i närheten av brandplatsen, men bevisen som krävs för att binda honom till bränderna, saknas.
Han märks och syns eftersom han ofta hamnar i konflikt med de myndigheter han är i kontakt med och Ystadsborna vet mycket väl vem han är. Medierna börjar kalla honom Gryningspyromanen.
I takt med fler och fler bränder härjar bland de pittoreska småorterna på Österlen, ökar frustrationen och oron bland befolkningen och polisen börjar betrakta Gryningspyromanen som en samhällsfara. Invånarna i Ystad kräver att polisen ska hantera situationen och snart går det rykten om att medborgargarden vill ta saken i egna händer.
Situationen där hoten darrar i luften och Ystadbefolkningen har svårt att sova på nätterna, är ohållbar och Skånepolisen fattar ett unikt beslut. Under de kommande månaderna lägger de en stor del av sina resurser på att bevaka Gryningspyromanen dygnet runt, men situationen blir bara ännu värre.
Producent: Anna Gjöres</Description>
    </Episode>
    <Episode>
      <Title>Klotterkriget och muthärvan på SL</Title>
      <Description>I mitten av 90-talet hårdsatsar Storstockholms lokaltrafik, SL, mot klotter och graffiti. En civilklädd väktargrupp börjar jobba för att gripa så många klottrare som möjligt. &lt;br/&gt;&lt;br/&gt; Kjell Hultman får tjänsten som trygghetsansvarig på Storstockholms Lokaltrafik och han hyllas och hatas i kriget mot graffitin. 1996 inleds ett nära samarbete med väktarbolaget Falck Security och "Falkarna" blir kända som en svartklädd och maskerad antiklotterarmé.
Martin är en av de fd Falckväktarna som jobbade i den civila spaningsgruppen. De får i uppdrag att kartlägga misstänkta graffitimålare i ett register  en verksamhet som senare kommer visa sig vara helt olaglig. 
Det går bra för Falck och SL i kampen mot klottrarna. Många graffitimålare grips och döms till skadestånd. Men 2002 händer något. SL polisanmäler plötsligt Hultman. Han misstänks för att ha tagit emot mutor från Falck Security.
Efter snart 10 års tystnad säger Kjell Hultman att han trodde att han gjorde rätt och nu berättar han för första gången sin version av vad som hände.
Producent: Rosa Fernandez
Exekutiv producent: Amanda Rydman</Description>
    </Episode>
    <Episode>
      <Title>Tobleroneaffären</Title>
      <Description>1995 står Mona Sahlin inför att bli Sveriges första kvinnliga statsminister. Men så kommer Tobleroneaffären.  Hon går från att vara Socialdemokraternas kronprinsessa till att avgå ur regeringen och ta politiskt timeout.  &lt;br/&gt;&lt;br/&gt; Ingvar Carlsson avgår som statsminister. I diskussionen om efterträdaren finns en klar favorit. Mona Sahlin är omtyckt av både media och folket. Hon bryter en stark socialdemokratisk tradition när hon officiellt kandiderar till partiordförande. ”Jag tyckte det var bra för partiet att någon kunde säga som jag gjorde, jag vill. Men det togs inte väl emot av alla. Jag var ung, kvinna och hade mage att säga att det här var något jag ville inte något man skulle förtjäna”, säger Mona Sahlin.
Den 7 oktober publiceras den första artikeln i Expressen om Mona Sahlins privata inköp med regeringens kontokort. Fem dagar senare exploderar historien och hon granskas grundligt.
Mona Sahlin var en kontroversiell politiker som inte alltid var helt populär i de egna leden. Hon hamnade mitt i Socialdemokraternas stora politiska kris i början av 90-talet och blev ansiktet utåt  när det gällde flera impopulära förslag. ”Många av de äldre blev rädda och tysta. De gömde sig bakom vad jag tyckte var mina kjolar som var väldigt korta.” säger Mona Sahlin. Hade hon haft större stöd i partiet hade hon kunnat rida ut stormen, säger Jonas Hinnfors, professor vid Göteborgs universitet.
En dryg månad senare, 10 november, avgår hon ur regeringen trots att förundersökningen inte är klar. I januari 1996 läggs den ner. 1998 kommer hon tillbaka till politiken. 2007 blir hon partiordförande.
”I den senaste valrörelsen bedrevs det en oerhört smutsig kampanj mot henne som målmedvetet försökte trycka på henne stämpeln av Tobleroneaffären”, säger före detta statsministern Ingvar Carlsson om en av vår tids största politiska skandaler.
Producenter: Manuel Cubas och Isabell Höjman</Description>
    </Episode>
    <Episode>
      <Title>Skotten i Ådalen -31</Title>
      <Description>Det är den 14 maj 1931 och i Ådalen har arbetarna klätt upp sig, höjt de röda fanorna och bildat ett tre kilometer långt demonstrationståg. Men under kavajerna svider ilskan. &lt;br/&gt;&lt;br/&gt; Svallvågorna efter börskraschen på Wall Street 1929 har dränkt Ådalens exportindustrier och småjordbruk. Arbetslösheten blir enorm - på vissa håll uppemot 80-85%. Av dem som fortfarande har jobb drabbas nästan alla av lönesänkningar.
Arbetarna strejkar. Det svarar arbetsgivarna på med att ta in strejkbrytare, och militär kallas in för att skydda dem. 
Det blir en blodig Kristi Himmelsfärdsdag, den 14 maj 1931. Doktor Bark i Kramfors kommer köra så att instrumenten i hans väska går sönder. Han har hört att det ligger människor och förblöder längs den lilla grusvägen som leder ner till Lunde Hamn.
En bit bort står 33-åriga Ester Eriksson finklädd i klänning och klackar och undrar varför hennes man inte kommer hem. De skulle ju gå på fackföreningsfest och hade ordnat barnvakt till sina fyra barn. Fem personer dödas och fem såras i ett epokavgörande politiskt drama som blir en makaber byggsten i konstruerandet av det svenska folkhemmet.
Producent: Sara Lundin</Description>
    </Episode>
    <Episode>
      <Title>Berättelsen om Gizmondos miljardkrasch</Title>
      <Description>Gizmondo var den bärbara spelkonsolen som ville utmana Nintendos Gameboy. Från ingenstans hade den seglat upp och nominerats till årets nykomling på världens största dataspelsmässa i Los Angeles 2004. Bakom Gizmondo låg sensationellt nog ett gäng svenskar.    &lt;br/&gt;&lt;br/&gt; Företaget växte explosionsartat och folk stod på kö för att få investera i bolaget. När det gick som allra bäst, var företaget värderat till över 15 miljarder kronor och långt innan produkten fanns att köpa levde ledningen lyxliv i London.   Men när en kvällstidning släpper nyheten om delar av ledningens förflutna i Uppsalamaffian, så rasar företaget som ett korthus. Inom loppet av tre månader ska företagets aktie gå från 33 dollar till 3 cent och miljardkraschen är ett faktum.  Men kraschen som till slut blir Gizmondos sista spik i kistan, är vansinnesfärden längs Malibus kust som slutar med en kvaddad Ferrari i sjumiljoners-klassen och många frågetecken.  Hör, för första gången någonsin, Gizmondos grundare Carl Freer, reklambyråmännen Lars “Blomman” Blomberg, då VD på Ogilvy, och Patrik Wallgren berätta om den hisnande historien och det dramatiska spelet bakom rubrikerna.  Carl Freer, “Det är den klassiska fartblindheten. När man är del i ett företag som växer så otroligt snabbt i både värde och storlek så blir det kanske lite problematiskt för vissa.”  Lars Blomberg. “Hade vi vetat om de här kopplingarna hade vi aldrig samarbetat med dem. Jag menar, det var ju inte kul att läsa en rubrik i Resumé som stod ‘Ogilvy i samröre med maffian’.”   Gizmondos PR chef Patrik Wallgren. “Det finns inte plats för reflektion och du vill inte reflektera, du vill bara fortsätta vara med.”
 Producent: David Mehr
Exekutiv producent: Amanda Rydman</Description>
    </Episode>
    <Episode>
      <Title>Polisrazzian i Alsike kloster</Title>
      <Description>Den 24 november 1993 stormar ett 30-tal poliser klostret i Alsike utanför Uppsala. Tanken är att utvisa det 40-tal flyktingar som håller sig gömda där. Men flyktingarna går inte med frivilligt och polisen hamnar i ett dilemma: Hur hårt kan man gå fram mot försvarslösa flyktingfamiljer?  &lt;br/&gt;&lt;br/&gt; Den kontroversiella polisrazzian i Alsike kloster blev en skandal som väckte även internationell uppmärksamhet.
För de drabbade kom det att bli ett  våldsamt trauma.
Debatten efteråt handlade främst om polisbrutalitet och om tre nunnor har rätt att gömma flyktingar och åberopa kyrkofrid. 
Producent: Martin Ezpeleta</Description>
    </Episode>
    <Episode>
      <Title>Sandhamnsligan</Title>
      <Description>I oktober 1975 skakas Kungliga Svenska Segelsällskapet av skandalrubriker när det visar sig att den populäre källarmästaren och hotellägaren i Sandhamn, Fleming Broman, använt lokalerna för narkotikatillverkning. &lt;br/&gt;&lt;br/&gt; Nyheten slår ner som en bomb. Ingen har anat att detta har kunnat pågå mitt bland kungligheter och seglingssocietet. Det ska dock krävas ett mödosamt utredningsarbete för att nysta upp ligans verksamhet i sin fulla vidd och utredarna vid Rikskrims narkotikarotel sätts på hårda prov.
Men historien om den före detta Sandhamnskrögaren slutar inte där. Kort tid efter avtjänat fängelsestraff briserar nästa nyhet: Fleming Broman har anlitats av polisen som infiltratör för att komma åt nya narkotikabrottslingar! En operation som utvecklas till något helt annat än vad polisen kunnat föreställa sig.
Producent: Fredrik Johnsson</Description>
    </Episode>
    <Episode>
      <Title>Terrorattackerna den 11 september</Title>
      <Description>FBI-agenten Jack Cloonan har precis hunnit sätta på sin tv när han ser det andra planet dundra in i World Trade Center på Manhattan. Jack stirrar på skärmen. Han förstår direkt vilka det är som ligger bakom, och han inser att han har misslyckats. I fem år han har jobbat oavbrutet med att ställa en förmögen saudier vid namn Usama bin Ladin inför rätta. &lt;br/&gt;&lt;br/&gt; I P3 Dokumentär Världen hör du nu historien om händelserna den 11 september 2001 inifrån – från de som var där när det hände, och de som inte blev förvånade när de såg historiens största terrorattack framför sig.
Du träffar Abdullah Anas, en av Usama bin Ladins äldsta vänner. I sju år krigade han ihop med den blivande terroristen i Afghanistans karga berg. Han berättar om en driftig och generös vän som fick för sig att expandera jihad.
Du hör om hur FBI och CIA lägger krokben på varandra i sina försök att stoppa al-Qaida, och den otroliga historien om Ali Abdul Saoud Mohamed, mannen som lyckades infiltrera den amerikanska armén och föra ut vapenmanualer till sina bröder i Afghanistan.
Michelle Rosado berättar hur hon lyckades ta sig levande ur det södra World Trade Center-tornet, trots att hon uppmanades att stanna kvar.
Och på en bänk i Botaniska trädgården i Göteborg sitter Peter Tengelin och tänker på sin son. 25-årige David Tengelin var den enda svensken som omkom i attackerna. Hans pappa undrar fortfarande om David hann se flygplanet komma.
Producent är Måns Mosesson.</Description>
    </Episode>
    <Episode>
      <Title>Ungdomshuset i Köpenhamn</Title>
      <Description>Ungdomshuset på Jagtvej 69 i stadsdelen Nørrebro var en institution för danska ungdomar under 24 år. Huset som redan från början hade tillhört de danska socialisterna, skänktes till ungdomarna av Köpenhamns kommun 1982.  &lt;br/&gt;&lt;br/&gt; En grupp unga krävde ett ställe som de kunde styra över själva, utan kommunens kontroll och regler. Efter ett års bråk och flera husockupationer, tröttnar borgmästaren och ger ungdomarna nyckeln till huset på Jagtvej 69. Men hur avtalet med kommunen ska fungera, är otydligt.
Ungdomshuset lämnas i fred under nästan tjugo år, men i slutet av 90- talet börjar klagomålen från grannarna bli för många för att kommunen ska kunna fortsätta blunda för problemet. Man beslutar sig för att sälja huset.
Hotet mot ungdomshusets existens mobiliserar generationer av ungdomshusanhängare och skapar en kämparanda som får ungdomshuset att leva upp. Engagemanget är större än på många år. Men politikerna står på sig och ungdomarna blir mer och mer desperata.
I slutet av 2006 leder protesterna till några av de största kravallerna i Danmarks och Nordens historia. Aktivister barrikaderar sig i huset med gatstenar, gasmasker och brandbomber. Den 1 mars stormar danska insatsstyrkan Ungdomshuset. Utrymningen leder till flera dagar av gatustrider och Nørrebro förvandlas till en krigszon. 
Men kampen är redan förlorad.
Producent: Anna Gjöres</Description>
    </Episode>
    <Episode>
      <Title>Franco-regimen</Title>
      <Description>Francisco Franco Bahamonde, Europas yngsta brigadgeneral sedan Napoleon, kom att styra Spanien med järnhand från 1939-1975.  &lt;br/&gt;&lt;br/&gt; I de spanska historieböckerna beskrivs Franco som en auktoritär ledare men icke totalitär, vilket delar landet i två grupper. En som tycker att han var en diktator och som vill att landet tar itu med sin mörka historia och ett som tycker att man inte ska "älta historien" och att man ska följa amnestilagen från 1977 som satte punkt genom att förbjuda utredningar av misstänkta politiska brott begångna före 1976.
Bilden och berättelsen om vad som hände under regimens tid var tänkt att stanna i hemmet. Emilio Silva berättar för oss om tystnadens pakt, i Spanien har man ännu inte tagit tag i sitt förflutna, det råder en tystnad och rädsla att prata om det som hände under Francos regim.
Men för varje spadtag och penseldrag blottas benrester i massgravar så bryts tystnaden runt om i Spanien och med den framträder en tid där de oönskade av regimen bortrövades och arkebuserades.
I P3 dokumentär världen berättar vi om Franco-regimen och dess nedgrävda historia. Vi möter en rättsläkare som tillsammans med sina elever jobbar med att dokumentera massgravarna och återförena familjer, vi möter också fängslade och politisk utsatta som vägrar att glömma, och Franco-sympatisörer som minns den goda tiden med växande medelklass och 40 år av fred.
Producenter: Shahab Ahmadian &amp; Manuel Cubas
Exekutiv Producent: Amanda Rydman</Description>
    </Episode>
    <Episode>
      <Title>Folkmordet i Rwanda</Title>
      <Description>På våren 1994, under loppet av 100 dagar, mördades 800 000 människor i ett land mindre än Småland. En slakt i en skala inte skådad sedan nazisternas utrotningsprogram mot judarna.   &lt;br/&gt;&lt;br/&gt; Men till skillnad från Förintelsen så försökte man inte dölja vad som hände. Mördandet skedde alla tider på dygnet. Lärare dödade elever, elever dödade lärare. Grannar dödade grannar. Släktingar dödade släktingar.  Världssamfundet, med FN i spetsen, vars specifika syfte var att se till att ett folkmord aldrig mer upprepades, vände Rwanda ryggen.  Vad som hände i Rwanda var inte ett spontant bestialiskt stamkrig, utan ett resultat av djupa historiska rötter, år av planerande och kliniskt utfört arbete från en regim vars främsta mål var att härska och förinta.  "Det var det svåraste och mest plågsamma uppdrag jag har haft som politiker och upplevt som människa", säger en självrannsakande och fortfarande skakad Ingvar Carlsson, fd statsminister och ordförande i FN’s sanningskommission om folkmordet. Chefen för Radiohjälpen Finn Norgren, då journalist och biträdande chef på Ekot, menar att det var en skamfläck både för FN och för allt vad journalistik heter.  I programmet från Rwanda om de hundra dagarna av folkmord, möter vi även Yvonne som 14 år gammal överlevde mördandet, pingstmissionären Dag Bohlin som var sista svensk kvar i Kigali, och docent Anne Kubai, som gjort över 200 intervjuer med förövare.  P3 dokumentär Världen om “Folkmordet i Rwanda” är berättelsen om hundra dagar i helvetet, den kanske mörkaste och mest brutala tragedin i vår tid.  Producent: David Mehr  Exekutiv Producent: Amanda Rydman</Description>
    </Episode>
    <Episode>
      <Title>Den tyska terrorhösten 1977</Title>
      <Description>En höstkväll 1977 kidnappas Hanns-Martin Schelyer, ordförande för arbetsgivareföreningen i Västtyskland, under våldsamma omständigheter.  &lt;br/&gt;&lt;br/&gt; När Schleyer varit kidnappad i 39 dagar, den 13 oktober, så kapas ett västtyskt Lufthansaplan på väg från Mallorca till Frankfurt. Så småningom kommer det visa sig att den vänsterradikala terroristgruppen Röda Armé Fraktionen (RAF) ligger bakom båda dåden. Efter en dödsskjutning under studentrevolten 1967 hade de börjat göra allt våldsammare aktioner. Hösten 1977 sitter RAF:s nyckelpersoner fängslade.
Men en andra generation av gruppen, som kallar sig stadsgerilla, blir allt mer aktiv.
Genom terroraktionerna försöker de pressa regeringen att frige gruppens fängslade medlemmar.
En av dem som står på frigivningslistan är RAFmedlemmen Karl-Heinz Dellwo, som 2 år tidigare ockuperat den västtyska ambassaden i Stockholm.
I ”den tyska terrorhösten” berättar han själv vad som drev honom att utföra de våldsamma dåden. Hanns-Eberhard Schleyer berättar  om de sex veckor som hans  pappa Hanns-Martin Schleyer var kidnappad. Du hör även den ende överlevande piloten på det kapade planet, Jürgen Vietor, om de fem dygn av hot, skräck och medling som han var med om under kapardramat.
Producenter: Rosa Fernandez och Lina E Johansson
Exekutiv producent: Amanda Rydman</Description>
    </Episode>
    <Episode>
      <Title>Mordet på Pim Fortuyn</Title>
      <Description>Holland var känt som det toleranta och liberala landet i Europa. De välkomnade homosexuella, droger och prostitution. Men under ytan grodde något annat, som varken politiker eller journalister gärna ville tala om.  &lt;br/&gt;&lt;br/&gt; När den frispråkiga, glamorösa och öppet homosexuella Pim Fortuyn väljs till ledare för det lilla missnöjespartiet Lefbar Nederland i november 2001, är det början på en total förändring av det holländska samhället och politiken. Pim tar holländarna med storm och hävdar att han "säger det som alla tänkt", nämligen att Holland är nu är fullt av folk och att islam och muslimerna hotar den ”holländska kulturen”. Genom att använd klassisk, populistisk retorik och spela på rädsla, fördomar och politikerförakt lyckas Pim Fortuyn och hans egna parti, List Pim Fortuyn, segla upp som Hollands näst största parti i valundersökningarna före valet 2002.
De andra politikerna, som inte tagit "clownen" Fortuyn på allvar står handfallna, liksom journalisterna som aldrig lyckats handskas med denna oortodoxa politiker. Hur kunde han vinna en så stor, så framgång så snabbt?
Men bakom ytan skymtar också något annat. Fortuyn får fler och fler dödshot.
Mindre än en vecka före valet skjuts Pim Fortuyn till döds med sex skott i huvudet på en parkeringsplats mitt i Mediapark utanför Amsterdam, där alla radio- och tv-stationer ligger. Hela samhället lamslås. Ändå får hans parti nästan 20% av rösterna och frågorna han lyfte präglar fortfarande den holländska debatten, där kurser för invandrare nu är obligatoriska och man har lagt förslag om slöjförbud.
I P3 Dokumentär Världen berättar vi om mordet på Pim Fortuyn och hur hans ideér kunde få sådant genomslag.
Producent: Tove Leffler
Exekutiv producent: Amanda Rydman</Description>
    </Episode>
    <Episode>
      <Title>Carl Gustav von Rosen och semesterkrigarna i Biafra</Title>
      <Description>En orädd svensk greve, ett bortglömt krig i Afrika och svenska sportplan utrustade med pansarbrytande raketer. Det är ingredienserna i historien om operation Biafran Babies.  &lt;br/&gt;&lt;br/&gt; 1967 bryter inbördeskrig ut i Nigeria. En av landets tre delstater har förklarat sig oberoende av tagit namnet Biafra. Nigerianska styrkor attackerar och snart är Biafra omringat. Svält bryter ut. Mat och vapen måste flygas in från grannländerna. Samtidigt som terrorbombningar skördar civila offer sprids bilderna av svältande barn över världen.
När allt ser som mörkast ut ställer sig den svenske greven och flygarhjälten Carl Gustav von Rosen på det förlorande Biafras sida och sätter en vansinnig plan i verket. Tillsammans med några svenska piloter smugglar han in små svenska sportflygplan utrustade med raketer i Biafra. Målet är att slå ut Nigerias bomb- och jaktflyg som terroriserar civilbefolkningen i Biafra...
Biafrakriget var den första stora konflikten som fullt ut också hamnade på teveskärmarna. Bilderna på de svältande biafrabarnen skapade i hela världen en mycket stark opinion för Biafra. Kriget kom också att förändra spelreglerna för internationella hjälpinsatser.  Producent: Marcus Hansson</Description>
    </Episode>
    <Episode>
      <Title>Mordet på Helén från Hörby</Title>
      <Description>En vårkväll i mars 1989 försvinner 10-åriga Helén Nilsson från orten Hörby i Skåne. Sex dagar senare påträffas hon mördad. Mordutredningen blir en av de största någonsin i Sverige och det tar lång tid innan polisen kommer gärningsmannen på spåren.  &lt;br/&gt;&lt;br/&gt; Det är påsklov.
Den 20 mars 1989 har Helén Nilsson för första gången fått tillåtelse att gå hemifrån för att leka med sina kompisar efter middagen. Hon ska vara hemma klockan åtta. Fem över åtta börjar hennes familj att undra var hon har tagit vägen, hon brukar aldrig vara sen.
De följande dagarna är hela Hörby engagerat i sökandet efter Helén. Sex dagar senare hittas hon mördad, misshandlad och våldtagen på ett stenröse i skogen. Tips strömmar in från allmänheten på misstänkta händelser och möjliga gärningsmän och polisutredningen blir en av de största i Sverige.
Vid flera tillfällen hör en man av sig till spaningsledaren och tar på sig mordet på Helén och ytterligare ett mord samma år, på Jannica Ekblad. 2002 får polisen av en slump in ett tips om en person som verkar misstänkt. Samtidigt har DNA-tekniken utvecklats och nu kan man använda de spår efter den misstänkta gärningsmannen, som hittas på Heléns kropp 13 år tidigare.
I juni 2004 kan Statens Kriminaltekniska Laboratorium konstatera att man har en överensstämmelse med den person som man fick ett tips om ett par år tidigare och samma dag griper man den 52-åriga mannen i sitt hem i Vimmerby.
Producent: Anna Gjöres</Description>
    </Episode>
    <Episode>
      <Title>Södermannen</Title>
      <Description>Under ett par tidiga år på 70-talet sker en rad uppmärksammade våldtäkter och överfall på unga kvinnor i i stadsdelarna runt Haga i Göteborg.  &lt;br/&gt;&lt;br/&gt; Gärningsmannens tillvägagångssätt är synnerligen förslaget och följer ett och samma mönster: Under de tidiga morgontimmarna tar han sig maskerad in genom öppna fönster eller petar upp låskolvar på dörrar hos ensamma kvinnor, inte sällan boende på nedre botten.
I Polisens omfattande förundersökning framkommer senare att han sett ut och kartlagt sina offer i förväg och i oktober 1974 döms den då 28 årig gärningsmannen för 16 våldtäkter och överfall till fyra års fängelse.
Här borde en av vår tids värsta våldtäktsmän vara stoppad från att begå fler brott. Men 1982, åtta år efter rättegången i Göteborg gör Stockholmspolisen en fasansfull upptäckt. Den man som dömdes för våldtäkterna i Göteborg blev efter två år villkorligt frigiven. Han flyttar då till stadsdelen Södermalm i Stockholm och kommer under åren 1978-1982 att göra sig skyldig till ytterligare ett tiotal våldtäkter, och överfall. Återigen är offren ensamboende unga kvinnor.
Producent: Emma Janke</Description>
    </Episode>
    <Episode>
      <Title>Operation Sepals: CIA i Norrbotten</Title>
      <Description>För fem år sedan hittar norrmannen Roger Albrigtsen en väska full med fotografier från kriget som hans morfar gömt undan. Med fotografierna och några gamla anteckningar i handen börjar Roger nysta upp ett nästintill okänt samarbete som innefattar några av världens största hemliga spionorganisationer. &lt;br/&gt;&lt;br/&gt; Mellan 1943-1944 etableras nio topphemliga baser i Norrland utmed den svensk-norska gränsen. Fyra av dessa baser ligger i Norrbotten och kom att ingå i Operation Sepals. Baserna är i flera fall inrättade i Svenska Turistföreningens stugor. I stugorna bor norska kommandosoldater tränade i sabotage och guerillakrigföring av brittiska SOE och i svenska polistruppsläger. Utrustning, vapen och förnödenheter finansieras av amerikanska OSS (idag CIA).
Underrättelsearbetet omfattar den hemliga svenska militära underrättelsetjänsten C-byrån, norska XU och brittiska SIS (även MI6), Stora mängder illegala vapen skickas till Sepalsbaserna märkt som diplomatpost och transporteras sista otillgängliga biten av den svenska jägarbataljonen vid I19 och av svenska samer.
Operation Sepals tillkommer i andra världskrigets slutskede och är ett spektakulärt samarbete mellan Sverige, Norge, Storbritannien och USA med syfte att stödja den norska motståndsrörelsen återtagande av hemlandet och att motverka ett ökat sovjetiskt intresse för Norden. Operation Sepals tänjer åter på den svenska neutraliteten, men denna gång i de västallierades favör.
Producenten vill tacka:
Roger Albrigtsen och Lars Gyllenhaal för värdefull information och fakta.
Producent: Carl-Magnus Helgegren</Description>
    </Episode>
    <Episode>
      <Title>Sjukhusspionen</Title>
      <Description>1974 anställs en man under märkliga former på sjukvårdsförvaltningen i Göteborg. I Sverige är åsiktsregistrering förbjudet sedan fem år och landet har just skakats av det så kallade IB-avslöjandet. &lt;br/&gt;&lt;br/&gt; Journalisterna Jan Guillou och Peter Bratt hade avslöjat att det fanns en hemlig underrättelsetjänst i Sverige som spionerade på medborgarna. Genast uppstår misstankar kring den märkliga anställningen på sjukvårdsförvaltningen. Vem är han? Varför ställer han så konstiga frågor? Och varför har han fem klasser högre lön än alla andra? Allting lutar åt åsiktsregistrering och när facket börjar luska läggs locket på och ingen vill prata.
När det hela avslöjas vill ingen ta på sig ansvaret, det ljugs om påstådda sabotage och terrorhot. Utredning på utredning görs utan att någon kommer fram till vad det egentligen var som hände eller vem som låg bakom. Inte förrän 30 år senare lyckas man något sånär reda ut vad som skett.
P3 Dokumentär om sjukhusspionenen handlar om hur 70-talets rädsla för kommunister ihop med femtio år av socialdemokratiskt styre, fick ödesdigra konsekvenser.
Producent: Tove Leffler
Här på hemsidan finns en ny version att ladda ner som sändes 20130504 där sjukhusspionens närmaste chef medverkar.</Description>
    </Episode>
    <Episode>
      <Title>Jönköpingskravallerna 1948</Title>
      <Description>Midsommar. Jönköping 1948. Mängder av folk samlas på torget. Bilar stannar. Cyklister anländer. Smålands folkblad beskriver hur luften luktar av blommor och att "klasar av lyckliga familjer" hänger ut från fönstren. Man skriver att stämningen är spänd, som inför en "boxningsmatch om världsmästartiteln".  &lt;br/&gt;&lt;br/&gt; Genom gränderna på Öster, stadens mest förfallna område, drar en lastbil runt. På flaket står en full skrothandlare och hans gäng. Beväpnade med blydaggar och järnrör ska de driva s.k "tattare" ut ur staden.
Det kommer urarta i raskravaller. Och våldet och hatet mot dem som man stämplade som "tattare" börjar och slutar inte med en brutal försommarvecka 1948. Det är ett symptom på något mycket större.
P3 dokumentär berättar om kravallerna i Jönköping och om hur utanförskap och rasism konstrueras och har drabbat Resande och Romer i Sverige - genom århundraden.
Producent: Sara Lundin/Rundfunk Media</Description>
    </Episode>
    <Episode>
      <Title>Palmemordet 2011-03-02 kl. 16.00</Title>
      <Description>Den 28 februari 1986 mördas Sveriges statsminister Olof Palme mitt i centrala Stockholm. Skotten på Sveavägen skakar om en hel nation och ingen vågar tro annat än att mordet snart kommer att klaras upp. 25 år senare står dock utredningen kvar på den punkt där man började.
Producerat av: Fredrik Johnsson och Kristofer Hansson
 &lt;br/&gt;&lt;br/&gt; </Description>
    </Episode>
    <Episode>
      <Title>Flodvågskatastrofen</Title>
      <Description>Annandag jul 2004 blir inte som någon annan dag. Jordskalvet som sker öster om Sumatra når 9,3 på Richter-skalan och räknas därmed som det näst kraftigaste i världen. De flodvågor som skalvet skapar färdas med ett jetplans hastighet mot hundratusentals människor som befinner sig på kuststräckorna runt Bengaliska viken. &lt;br/&gt;&lt;br/&gt; Katastrofen skördade över 250 000 dödsoffer och miljontals människor tvingades från sina förstörda hem. Victor Israelsson förlorade hela sin familj när vågorna nådde Khao Lak i Thailand. Hör honom berätta hur han själv, 12 år gammal, överlevde i vattenmassorna, och hur han sen lyckades leva vidare utan mamma, pappa, storebror och lillasyster.
Hemma i Sverige bröt en hetsjakt ut efter ansvariga som alldeles för sent insåg allvaret. Medbarogarkommission. Kontitionsutskottsförhör. Tsunamiband. Teaterbesök och julfirande.
Hör vad som egentligen hände på Utrikesdepartementet. Hör Lottie Knutsson berätta om bråket med Laila Freivalds för första gången. Hör hela den fruktansvärda historien om en av världshistoriens största naturkatastrofer.
Producent: Anton Berg
</Description>
    </Episode>
    <Episode>
      <Title>Vipeholmsexperimenten</Title>
      <Description>1942 har 99,9 procent av Sveriges mönstrande värnpliktiga hål i tänderna. Stora hål. Ända in till pulpan. En lagning innebär två månaders sjukskrivning i värsta fall. Svenskarnas tandhälsa är usel. Och det kostar pengar att laga. Regeringen ber därför medicinalstyrelsen att utreda orsaken till karies och hur man bäst förebygger hål i tänderna. Det kommer att bli det största människoexperimentet i Sverige. Och svaret på frågorna kommer att innebära en kränkning av de mänskliga rättigheterna.  &lt;br/&gt;&lt;br/&gt; Den perfekta försöksstationen finner man i Lund, på Vipeholms sjukhus för svårskötta obildbara sinnesslöa. Här finns slutförvaring för de värst psykiskt sjuka och utvecklingsstörda i landet, och man har full koll på vad de äter. De redan rättslösa i Anstaltssverige bli försöksdjur. Under två års tid matar man patienterna med enorma mängder socker. Patienterna får äta kolor, socker och choklad under uppsyn, sponsrat av sötsaksindustrin, och resultatet blir förstås ännu fler hål i tänderna.
Upptäckten satte Sverige på den internationella forskningskartan, och resultatet blev lördagsgodis och färre hål i tänderna för den svenska befolkningen. Men det var vipeholmspatienterna som fick betala priset.
Producent: Ida Lundqvist</Description>
    </Episode>
    <Episode>
      <Title>Alexandramannen</Title>
      <Description>Han har sagt att han är prins, kampsportsmästare, massör och magiker. Han har sagt att han är spanjor, stridspilot och shaolinmunk. Omkring millennieskiftet börjar han på nätet utge sig för att vara en 25-årig kvinna vid namn Alexandra.  &lt;br/&gt;&lt;br/&gt; Alexandra är modellsnygg och på sin profilbild poserar hon på en soffa i en grön nättröja. Hon kontaktar unga tjejer på olika sajter, ger dem komplimanger, bekräftelse och blir snart deras nya kompis. Någon som verkligen lyssnar.
Alexandra säger att tjejerna kan bli modeller. Att de kan tjäna pengar genom att ta lättklädda bilder på sig själva. Vill de ha mer pengar kan de visa lite mer och vill de ha ännu mer pengar har hon ett tips. Då kan de få träffa FK. Festkungen.
I skenet från datorn tycker tjejerna att tanken på en lyxig verklighetsflykt med FK känns både trösterik och spännande. FK spär på illusionen. Han skickar sms, ringer och säger att han ska boka biljetter, så att de kan hälsa på honom. Till en 17-årig tjej säger han att han ska möta henne med en röd ros mellan tänderna.
Men det blir inte som de tänkt sig. FK kommer istället att ta med tjejerna till varuhuscaféer, offentliga toaletter och parkeringsgarage. 2007 döms han - mot sitt nekande - till tio års fängelse för övergrepp på 58 tjejer.
P3 dokumentär berättar om en av Sveriges största nätsexhärvor; Alexandramannen.
Producent: Sara Lundin
Producentens tack, boktips och länkar:  Producenten riktar ödmjuka tack till de medverkande: Veronika Wasserman, Micke Eriksson, Ola Pontén, Ulrika Rogland samt Katia Wagner som lät mig citera 17-åriga J och 14 åriga P ur hennes bok ”Alexandramannen” och tack till Matilda Lindgren och Sara Sacklén som läste in J och Ps berättelser.  Kolla in: Andra länkar:
Rädda barnen, om utsattheten på Internet:  Brottsförebyggande rådets rapport (går att ladda hem gratis) om vuxnas sexuella kontakter med barn/ungdommar via nätet  Bris hänvisar till sin webbsida och sin hjälptelefon i de här fallen:
</Description>
    </Episode>
    <Episode>
      <Title>Spårvagnsolyckan i Göteborg</Title>
      <Description>Det är en grå torsdagsmorgon i mars 1992 och snöblandat regn faller över Göteborg. Mellan Vasaplatsen och Sahlgrenska sjukhuset står folk och huttrar på hållplatserna och väntar på att kollektivtrafiken ska komma igång. Det är ett strömavbrott vid Sahlgrenska sjukhuset, och spårvagnstrafiken står still. &lt;br/&gt;&lt;br/&gt; Vagnarna som har fastnat mellan Vasaplatsen och strömavbrottet måste sättas i trafik så fort som möjligt. Genom att backa dem tillbaka ner till Vasaplatsen kan de köra vidare på andra linjer.
Men när den sista vagnen i kön ska backas går något snett. En trafikledare lossar på bromsarna för att rulla vagnen några meter ner till strömförande sträcka. Men när den kommit dit fortsätter den bara att rulla. Hejdlöst.
Nödbromsen fungerar inte. Lutningen på den 1,5 kilometer långa backen är sex procent.
Poliserna som fanns på plats för att hjälpa till att dirigera trafiken sitter nu i polisbilen, och med sirenerna påslagna kör den jämsides med den skenande vagnen. Kanske räddar de någon. Men inte alla. Den första bilen blir påkörd i korsningen med Engelbrektsgatan. Vid Vasaplatsen befinner sig ett hundratal personer. När spårvagnen spårar ur går det i över hundra kilometer i timman. Fler än 70 personer mejas ner när vagnen kraschar in i en husvägg. 13 människor omkommer. Av spårvagnen blir det bara skrot.
Producent: Ida Lundqvist</Description>
    </Episode>
    <Episode>
      <Title>Arlandarånet</Title>
      <Description>Allt verkar som vanligt när Flight SK 1254 lämnar London för Stockholm 12 juli 2002. Men lasten är ovanligt värdefull. Och de som känner till värdet är ovanligt många. &lt;br/&gt;&lt;br/&gt; När planet landar dyker rånarna upp. Beväpnade med kalashnikovgevär och klädda som SAS-Cargo-arbetare kommer de över 44 miljoner kronor.  Därmed är det största rånet i svensk historia ett faktum.  Hör historien om rånet, om polisutredningen, om villospåren och om  tjallaren som mötte ett grymt öde.    Dessutom berättar P3 Dokumentär om den rånvåg som drabbade Sverige under 1990 och 2000-talet. Värdetransportrånen ökade med 400 procent och hösten 2005 tvingades fackförbundet Transport att införa ett skyddsstopp. Deras medlemmars säkerhet äventyrades och man införde därför stopp för  värdetransporter. Sverige drabbades av akut kontantbrist och regeringen  tvingades till krismöten.
Ursprungsversionen av P3 Dokumentär om Arlandarånet sändes 2010. Det här är en omklippt version från 2017. Efter att ursprungsversionen publicerades har trovärdigheten i vissa uppgifter som en av de medverkande lämnade där ifrågasatts. Vi har därför valt att klippa bort dessa delar ur programmet.
Producent: Anton Berg</Description>
    </Episode>
    <Episode>
      <Title>Andra världskriget - tysktågen, neutraliteten och Nordkalotten</Title>
      <Description>Vid Andra världskrigets krigsutbrott 1939 så förklarade sig Sverige neutralt. Mindre än ett år efter krigsutbrottet så rullade svenska tåg fulla med tyska soldater över svenskt territorium. Permittenttrafiken, som den kom att kallas var bara en i raden av eftergifter som Sverige gjorde till Aldolf Hitlers Tyskland. &lt;br/&gt;&lt;br/&gt; Bruno Manz var en tysk korpral som färdades genom Sverige till norra Östfronten i Finland. Som andra tysktåg från Norge så stannde Brunos tåg byn Krokom i jämtland. Där stod den då 15-åriga Birgitta Granberg och bytte choklad mot cigaretter med tyska soldater genom tågfönsterna. När vapenstilleståndet inträdde i Finland 1944 hamnade Bruno Manz i Björnfjell i Norge, 40 meter från lapplandsjägaren Sten Losenborg som vaktade den svenska gränsen.
Dessa tre personers vägar korsades för 70 år sedan, utan att de möttes. Nu sammanlänkas deras röster och historier i denna dokumentär, med historiska tillbakablickar av Lars Gyllenhaal och kommentarer av Staffan Thorsell och Maria-Pia Boëthius.
Andra världskriget mellan 1939 och 1945 krävde 60 miljoner människors liv.
Producent: Carl-Magnus Helgegren</Description>
    </Episode>
    <Episode>
      <Title>Fångupproret på Österåker</Title>
      <Description>För nästan exakt 40 år sedan, den 22 oktober 1970 slutar fångarna på Österåker att äta. Det är en protest mot arbetstvånget, rastgårdarnas utformning och mot att en gemensamhets lokal har gjorts om till isoleringsavdelning. Redan dagen därpå ansluter sig fångarna på Hall till hunger strejken. Fängelse efter fängelse sluter upp och när kvinnorna på Hinseberg efter tre dagar beslutar sig för att sympatistrejka går fångarnas uppror inte längre att stoppa.  &lt;br/&gt;&lt;br/&gt; Samtidigt pågår en febril aktivitet utanför fängelsemurarna. På Riksförbundet för kriminalvårdens humaniserings, KRUM:s, kansli arbetar aktivister dygnet runt med att samordna aktiviteterna mellan fångarna. KRUM har också ett nära samarbete med journalister på Ekot och får via Sveriges Radio ut sin information. Den massmediala bevakningen är enorm och når långt över Sveriges gränser.
Samverkan mellan den radikala 68-generationen, de som kom att kallas teoretikerna och fångarna, de sk a praktikerna är ett möte mellan två samhällsskikt som saknar motstycke i historien och resulterar i att 2600 fångar över hela landet till slut hungerstrejkar.
En hårt pressad kriminalvårdsstyrelse tvingas, efter sex dygn, till förhandlingsbordet och svensk kriminalvård kommer att förändras i grunden.
Myndigheten inleder en serie överläggningar med fångarna. Det är första gången i historien som fångarna själva får komma till tals om utformningen på den vård de är satta under.
Producent: Emma Janke
Extra ljudklipp: 

Gunnar Engström, blivande fängelseschef  för fängelset Hall 1970. Berättar om sina nya radikala arbetsmetoder och om hur han spelar bordtennis med en fånge. I potten ligger en permission.
Annbritt Grunevald, blivande fängelsechef om hur hon 1970 såg på "Krummarna", aktivisterna i Riksförbundet för kriminalvårdens humanisering, som besökte fångarna och ibland rökte hasch med dem i fängelset.
Harri Miekkalina, fångarnas ledare under fångupproret 1970, om det värsta brott han gjort och om sin syn på Wallenberg och Robinhood och rättvisan.
 Harri Miekkalina i en intervju från 1971 om säkerhetsavdelningen på Österåkerfängelset.
</Description>
    </Episode>
    <Episode>
      <Title>Piratpillren och striden om HIV-medicinerna</Title>
      <Description>Hösten 1996 fylls världens tidningar och tv-program med de mest fantastiska comebackhistorier: mannen som några månader tidigare låg uträknad på sin dödsbädd sitter nu på gymmet och pumpar upp sina muskler, mamman som höll på att försvinna i en vanlig lunginflammation kan glatt hämta barnen på dagis igen.  &lt;br/&gt;&lt;br/&gt; 
Det finns ett problem. Den nya behandlingen kostar 12 000 dollar per person och år. Bara en bråkdel av världens sjuka har tillgång till de nya medicinerna. Och när Sydafrikas regering genom en lagändring försöker komma åt billigare bromsmediciner, svarar nära på fyrtio läkemedelsbolag med att stämma regeringen.
Det är då den indiska mångmiljonären och läkaren Yusuf Hamied får en idé. De stora läkemedelsbolagen ska inte längre få sätta sina priser hur de vill, utan konkurrens.
Han ska börja tävla mot dem. Han ska kopiera deras mediciner.
P3 Dokumentär Världen handlar den här veckan om ett elakt virus och ensamrätt på läkemedel. Om hur Hollywood och den amerikanska regeringen fick världens fattigaste länder att införa hårda patentlagar, om den indiska pillerpiraten som bestämde sig för att skaka om i en av världens mest lönsamma industrier, och om fyrabarnsmamman i Uganda som trots att hon jobbar dubbla skift inte har råd med sina piller.
Om producenten: Måns Mosesson jobbar till vardags som reporter på programmet Verkligheten i P3. Där har han den senaste tiden gjort reportage om lagligt knark, granskat hamburgerlobbyism och blivit piskad av en strippa. </Description>
    </Episode>
    <Episode>
      <Title>Farcgerillan - kommunism, kokain och kidnappningar</Title>
      <Description>I Colombia har det pågått en väpnad konflikt i 50 år. Gerillor, knarkkarteller, privata arméer och regeringstrupper har drabbat samman i ett alla-mot-alla krig där de flesta offren varit oskyldiga civila. Bara de senaste 20 åren har 40.000 människor dödats och fyra miljoner har tvingats fly från sina hem.   &lt;br/&gt;&lt;br/&gt; Den marxistiska gerillan Farc är den största och äldsta i Latinamerika. Den grundades 1964 och har sedan dess bekämpats av alla landets regeringar.  Farc har gjort sig känd för sitt våldsamma krig mot staten, för sin inblandning i kokainhandeln och sina kidnappningar.  I P3 Dokumentär Världen får du följa Farcs utveckling från en liten bondegerilla, med blygsamma politiska krav, till en kokainfinansierad armé utan klara politiska mål.  Under 2000-talet har Farc-gerillan trängts tillbaka och många har spekulerat i att gerillan är på väg att besegras. Men kan verkligen Farc besegras militärt? Och hur ska Colombia uppnå fred ?  Du möter bland andra Roland Larsson, som var gisslan hos Farc i nästan två år och kom hem först efter det att han fått en stroke i djungeln och historikern Carlos Vidales, själv aktiv i den colombianska gerillarörelsen på 70-talet; Blanca Monroy, vars son mördades under väldigt makabra omständigheter och författaren och journalisten Magnus Linton, som lever i Colombia sedan flera år tillbaka och är aktuell med en bok om den väpnade konflikten i landet.  Producent: Martin Ezpeleta</Description>
    </Episode>
    <Episode>
      <Title>Pedofilskandalen i Belgien</Title>
      <Description>Under mitten av 90-talet börjar plötsligt unga flickor försvinna spårlöst i Belgien. Polisen tar inte föräldrarnas oro på allvar. Man säger att deras barn antagligen rymt hemifrån - kanske med en kille. Trots att det fortsätter att försvinna flicka efter flicka.  &lt;br/&gt;&lt;br/&gt; Polisens nonchalans ska visa sig ödesdiger. I augusti 1996 grips pedofilen, mördaren och psykopaten Mark Dutroux. Han ska komma att kallas Belgiens mest hatade man eller det belgiska monstret. Han har låst in flickorna i ett minimalt utrymme i källaren och bar tagit upp dem för att våldta och plåga dem i sitt pinorum – i timmar. Detta har pågått i månader.
Men inte nog med det. Fram rullar en dessutom rättsskandal av sällan skådad art. Det ska visa sig att det juridiska systemet i Belgien håller på att ruttna inifrån. Att pedofilen fått hålla på under så lång tid har berott på slarv, inkompetens och slapphet inom polisväsendet, inom rättsväsendet och till och med bland politikerna.
P3 Dokumentär Världen om pedofilskandalen i Belgien handlar om hur en galen man kunde få gå fri under år och tortera, våldta och mörda unga flickor på grund av slarv och lättja – och kanske även illvilja – och hur denna skandal gör att Belgien snudd på imploderar och tvingas göra om hela sin poliskår och ändra sin grundlag.</Description>
    </Episode>
    <Episode>
      <Title>Rodney King och kravallerna i Los Angeles</Title>
      <Description>I mars 1991 kablas en korning amatörvideo ut på nyheterna till miljontals tittare. En ung, svart man - Rodney King - blir brutalt misshandlad av fyra vita poliser.  &lt;br/&gt;&lt;br/&gt; Det här blir gnistan som startar de största och mest våldsamma kravallerna i USA:s historia. Tusentals arga och frustrerade människor drar genom Los Angeles, bränner, mördar och plundrar. När upplopp i andra städer startar ser USA ut att stå på gränsen till inbördeskrig och 6 000 millitärer intar Los Angeles gator.
"Det såg ut som om Los Angeles gick igenom ett världskrig" säger Birgitta Laurén, en svenska som bodde i Beverly Hills under kravallerna.
"Jag fick en känsla av rättvisa" säger gängmedlemmen Alfred Lomas. "Det här var vår stund i rampljuset. För en gångs skull fick vi - som inte hade något - en röst."
Producent:  Katarina Andersson Sänds första gången: 8 aug 2010
Om producenten: Katarina Andersson är frilansjournalist och bosatt i New York. Hennes reportage hörs i P1, P4 och P3 -  det handlar om allt från intervjuer med Matt Damon till besök i Vita Huset och middagar med grottmän i New York.</Description>
    </Episode>
    <Episode>
      <Title>Nelson Mandela och kampen mot apartheid</Title>
      <Description>Nelson Mandelas kamp för frihet i motståndsrörelsen ANC var lång och dramatisk. Från den fredliga kampen på 40- och 50-talet, den väpnade grenen Umkhonto we Sizwes sabotage och bombdåd på 60-talet och de 27 åren i fängelse till frigivningen och att Mandela blev president 1994.  &lt;br/&gt;&lt;br/&gt; ”Apartheid är ett i grunden ondskefullt system” 
Olof Palme
”Apartheidpolitiken i Sydafrika är vidrigare än något annat”  Ingvar Carlsson
Apartheidregimen införde ett omfattande system av raslagar och målet var rasåtskillnad. De vita hade makten och friheten och de svarta var förtryckta. En svart fick inte ens gå in genom samma dörr som en vit eller sitta på samma parkbänk. Skyltarna där det stod Whites Only fanns överallt. Regimen hade en stark militärmakt och var en hård polisstat. Apartheidtiden kantades av massakrer, raskravaller, avrättningar och massdemonstrationer.
Dokumentären handlar om Nelson Mandelas och motståndsrörelsen ANCs kamp mot apartheid som ledde till att Sydafrika blev demokratiskt.
I dokumentären intervjuas bland andra Ahmed Kathrada, som suttit i fängelse med Mandela i 27 år och varit hans följeslagare i kampen sen 40-talet, Dave Steward, president de Klerks statssekreterare, Archie Whitehead, som blev ANC-aktivist på 70-talet, Auburn Daniels, aktivist på 80-talet och Ingvar Carlsson.
Hör Bengt Therner rapportera direkt från frigivningen av Nelson Mandela 11 februari 1990. 
Producent: Daniel Värjö Sänds första gången: 1 augusti 2010</Description>
    </Episode>
    <Episode>
      <Title>Sunday Bloody Sunday</Title>
      <Description>Jag sa åt Michael att vara försiktig. Det var sista gången jag såg honom i livet. John Kelly, storebror. En söndag i januari 1972 sköt brittiska fallskärmsjägare ihjäl 13 människor under en fredlig demonstration i Nordirland. Yngst bland de döda var Michael Kelly, som just fyllt 17. Varför sköt soldaterna in i folkmassan? Sommaren 2010, efter närmare 40 år av sorg och ilska, kommer sanningen om Bloody Sunday fram.  &lt;br/&gt;&lt;br/&gt; I Thella Johnsons dokumentär ”Sunday Bloody Sunday” möter vi bland andra Michaels storebror John, som vigt sitt liv åt att kämpa för upprättelse för sin lillebror och de andra som dödades. Medverkar gör också medborgarrättskämpen Eamonn McCann och den tidigare IRA-medlemmen Gerry McCartney. De var alla där den januarisöndagen, och de vägrar glömma.
Producent: Thella Johnson Sändes första gången: 25 juli 2010  Om producenten Thella Johnson: Thella Johnson, 30, är producent på Sveriges Radio. Hon har tidigare varit bosatt på Irland och gjort flera uppmärksammade reportage om konflikten i Nordirland.
Tips: Lyssna på Thella Johnsons nya dokumentär om Nordirland, "Bron över floden Foyle" från 2014, där hon återvänder till Derry och möter bland andra Michael Kellys bror John igen.</Description>
    </Episode>
    <Episode>
      <Title>Från "Klick!" till "Ja, ja, ja!" </Title>
      <Description>Den 19 juni 1976 gifter sig Carl XVI Gustaf av Sverige med Silvia Sommerlath, i Storkyrkan i Stockholm. Nu, 34 år senare är det dags för deras äldsta dotter, kronprinsessan Victoria, att göra detsamma. På samma datum och i samma kyrka. Hennes utvalda är Daniel Westling från Ockelbo, som vid bröllopet får titeln Prins Daniel. &lt;br/&gt;&lt;br/&gt; Sedan Carl XVI Gustaf blev kung 1973 har monarkin i Sverige förändrats dramatiskt. Efter att grundlagen ändrades 1974 och kungens politiska maktbefogenheter överfördes helt och hållet till folkvalda representanter, reducerades statschefens roll till att vara en nationell symbol.
Den nya grundlagen ledde till att kungahuset blev tvungna att kämpa för att legitimera sin existens. När kungen mötte den charmiga olympiadvärdinnan Silvia, i München i början av 1970-talet, så visste han inte att hon var nyckeln till svenska folkets hjärtan. När förhållandet blev offentligt så drabbades, inte minst medierna, av en kollektiv förälskelse. Och monarkin fick ett uppsving.
När kungaparets andra barn, prins Carl-Philip föddes 1979, var det dags för nästa stora politiska förändring. Riksdagen beslutade att succesionsordningen skulle ändras. Och Sverige blev första land i världen med att införa könsneutral tronföljd. Kronprinstiteln togs i från Carl-Philip och storasystern Victoria blev kronprinsessa.
I P3 Dokumentär Special, berättar vi om hur det svenska kungahuset förändrats sedan Carl XVI Gustaf blev kung av Sverige och hur Sveriges kronprinsessa axlar rollen, växer upp och stundtals möts av stora svårigheter.</Description>
    </Episode>
    <Episode>
      <Title>Egyptieravvisningen</Title>
      <Description>I december 2001 avvisades de två egyptierna Ahmed Agiza och Mohammed Al-Zery från Bromma flygplats i Stockholm. De hade sökt asyl i Sverige men Säpo och regeringen misstänkte att de var terrorister.  &lt;br/&gt;&lt;br/&gt; Det blev en avvisning som inte liknar någon annan på svensk mark. Männens kläder klipptes upp, de fick handklovar och fotbojor och luvor över huvudet innan de fördes ombord på det märkliga amerikanska planet med registreringsnummer N379P.
Men det är inte bara behandlingen av de två männen som gör den här avvisningen exceptionell. Det handlar också om vem som utför den. Med på Bromma var nämligen inte bara svenska poliser, utan även amerikanska agenter, också de med luvor över huvudet, stumma, och därför omöjliga att identifiera. De tar över hela avvisningen. Den svenska polisen kan bara titta på.
Det ska ta många år innan det här blir känt. Inte förrän tre journalister på TV4:s Kalla Fakta börjar gräva i det, får allmänheten veta hur avvisningen på Bromma i december 2001 gick till.
I P3 Dokumentär om avvisningen av egyptierna berättar vi hur Sveriges rykte som bäst i klassen på mänskliga rättigheter för all framtid fick sig en törn när CIA tog över avvisningen på Bromma och hur ingen, än i dag, fått betala ett pris för det som hände. Trots att Sverige som stat dömts och fördömts av ett flertal olika instanser.
Producerat av Tove Leffler och Lars Truedson</Description>
    </Episode>
    <Episode>
      <Title>Stormen Gudrun</Title>
      <Description>Fredagen 7 januari 2005, dagen före stormen såg meteorologen Berndt Möller på SMHI ett lågtryck ute på Nordsjön alldeles utanför Aberdeen på Skottlands östkust. 36 timmar senare kastades hela södra Sverige in i ett kaos när en lika mycket skog som man avverkar i Sverige på ett år blåste omkull på bara några timmar. &lt;br/&gt;&lt;br/&gt; P3 Dokumentär om Stormen Gudrun återvänder till den lilla skogsvägen mellan Växjö och Alvesta där buss 145 hamnade när de sydsvenska skogarna välte.
Ombord satt Sofie Lind - påväg till Växjö för att gå på bio. Tillsammans med chauffören Göran Axelsson och ett 30-tal passagerare satt hon fast där under stormnatten samtidigt som träden brakade ner framför, bakom och ovanpå bussen.
Vi är i småländska Lammhult, lite längre norrut. Morgan Rohlin och Thom Lennartzon från deltidsbrandkåren kämpade under Gudrun med att göra vägen till Växjö farbar. På fyra timmar sågade de sig fram en dryg mil. Vid sista trädet, meter från deras mål knäckte en av de otaliga orkanbyarna en tall 20 meter in i skogen. Toppen slets av och vinden slungade den ut på vägen där den träffade Thom Lennartzons huvud.
Vi går ner i arkivet hos SMHI i Norrköping där Berndt Möller ser hur väderstationerna slocknar när stormens kulmen rullade över Sverige. Efter stormen började ett nytt drama. Elnätet i södra Sverige låg söndertrasat under plockepinnet av stormfälld skog. Oförsäkrade skogsägare såg sina livsverk krossade. I städerna kom elen tillbaka efter bara någon dag men på landsbygden fick strömavbrottet episka proportioner. De sista som fick tillbaka elen fick vänta i 45 dagar. Ilskan mot elbolagen växte och i riksdagen klubbades en ny lag som ska garantera säkra elleveranser.
Producent: Erik Hedtjärn Sändes första gången: 30 maj 2010
Tips: </Description>
    </Episode>
    <Episode>
      <Title>Storsvindeln mot Allmänna arvsfonden</Title>
      <Description>I augusti 2007 får Allmänna arvsfonden ett mejl. Hej jag vill tipsa om ett antal fall av bedrägerier där följande personer är inblandade för att lura arvsfonden på pengar. Två av dessa personer har en ovana att skryta om sina illdåd på krogen  &lt;br/&gt;&lt;br/&gt; Det här blir början på en polisutredning som ska komma att bli långt större och mer invecklad än vad någon kunnat ana. Många menar att det här kunde ha blivit det perfekta brottet. Risken för att bli ertappad var i stort sett lika med noll och det fanns inga synliga offer. Utdelningen -  nästan 70 miljoner kronor.
Mannen som pekas ut som hjärnan bakom kuppen är en jurist från Uppsala, anställd på arvsfonden. I P3 Dokumentär berättar han för första gången om anklagelserna mot honom och tiden då han var gömd i Thailand, på flykt undan polisen.
Vi hör förutom juristen själv och hans advokat också hans chefer på arvsfonden, kriminalinspektörerna Krister Karlsson och Dick Didriksson som ledde utredningen och åklagare Per Lindqvist.
Producerat av Karin Hållsten och Charlotte Lindqvist.</Description>
    </Episode>
    <Episode>
      <Title>Örnligan</Title>
      <Description>På våren 1993 förbereds premiären för en ny ungdomsfilm på landets biografer; "Sökarna" med skådespelaren Liam Norberg i huvudrollen. Förvåningen blir dock stor när Liam grips i samband med premiären, misstänkt för det största rånet i svensk kriminalhistoria. &lt;br/&gt;&lt;br/&gt; I början av 90-talet har rånstatistiken i Sverige skjutit i höjden. På kort tid har postkontor, butiker och banker drabbats i en omfattning som saknar motstycke. Dessutom börjar värdetransportrånen bli alltmer populära.
I kölvattnet efter gripandet av Liam Norberg växer nu bilden fram av en ny typ av brottslingar, och i kvällspressen blir "Örnligan" ett känt begrepp. Flera av medlemmarna har en örn tatuerad på armen och de delar en stark gemenskap kopplat till kampsporten!
P3 Dokumentär berättar historien om Örnligan och Liam Norbergs brott i början av 90-talet.
Producerat av: Fredrik Johnsson</Description>
    </Episode>
    <Episode>
      <Title>Båstadskravallerna 1968</Title>
      <Description>Den 3 maj 1968 skall Sverige möta apartheidstaten Rhodesia i Davis Cup. Utanför tennisstadion i Båstad samlas 600 demonstranter. SSU och andra deltagande ungdomsförbund är inställda på en legal demonstration. Men på plats finns också en stor grupp mer radikala demonstranter som förklarat att de tänker försöka stoppa matchen. &lt;br/&gt;&lt;br/&gt; När demonstanterna forcerar entrén till tennisstadion trappas situationen upp och protesterna urartar i 1960-talets mest våldsamma konfrontation mellan polis och demonstranter.
Händelserna i Båstad väcker starka reaktioner och utlöser en hetsig debatt om kopplingen mellan idrott och politik, Sveriges roll i världen och formerna för politisk påverkan.
Men hur kan en tennismatch skapa ett sådant kaos?
Producenter: Siri Ambjörnsson och Oivvio Polite
</Description>
    </Episode>
    <Episode>
      <Title>Tony Deogan och fotbollsvåldet</Title>
      <Description>Den 29 juli 2002 spelar AIK mot IFK Göteborg på Råsunda. Matchen slutade 3-0 till AIK, men gick inte till historien på något sätt. Men tidigare på kvällen, misshandlas 26-årige Tony Deogan så svårt, att han avlider några dagar senare. Deogan har blivit offer för Sveriges första fotbollsrelaterade dödsmisshandel. &lt;br/&gt;&lt;br/&gt; Tony Deogan var en IFK-supporterbosatt i Stockholm. Tony var siste man på plats när IFK och AIK:s firmor drabbade samman i trappan upp till Högalidsparken på Södermalm. En misstänkt AIK:ares blod återfanns på Tonys tröja. På plats fanns även 15 andra supportrar men ingen anmälde, ingen vittnade och inget åtal väcktes.
P3 Dokumentär tittar närmare på misshandeln, turerna kring utredningen och firmornas "hederskodex".
Producent: Carl-Magnus Helgegren Sändes första gången: 2 maj 2010
Tips: Verkligheten i P3 har sänt reportaget "R.I.P Hallonbergare" om ungdomar ur samma gäng i Stockholmsförorten som dött, bland andra Tony Deogan. Hur kan så många ur samma gäng gått bort så tidigt? </Description>
    </Episode>
    <Episode>
      <Title>Folkomröstningen i Sjöbo</Title>
      <Description>På valdagen 1988 var det folkomröstning i Sjöbo om att ta emot flyktingar i kommunen. Nära 70% av kommuninvånarna röstade nej. Den politiska och kulturella eliten tävlade om att ta avstånd från händelserna i Sjöbo. Det blev en maktkamp. Den lilla kommunen mot etablissemanget.  &lt;br/&gt;&lt;br/&gt; Drivande i frågan var Sjöbos ledande centerpartister och moderater med populäre och folklige Sven-Olle Olsson i spetsen. Sjöbo blev rikskänt och debatten om invandringen blev omfattande i Sverige.
Utomlands sågs Sjobo som en spricka i den svenska fasaden. "Even in Sweden". Centerpartiet i Sjöbo gjorde dessutom ett rekordval och för Centerpartiet på riksplanet var Sjöbo ett rejält svårhanterligt problem. Det blev en maktkamp. Den lilla kommunen mot etablissemanget.
Maktkampen ledde till att Sven-Olle Olsson uteslöts ur Centern och startade då det framgångsrika Sjöbopartiet med riksdagen som mål.
I dokumentären hör du bland annat intervjuer med Per-Ingvar Magnusson (Sven-Olle Olssons högra hand), Madeleine Ramel (som ledde det politiska motståndet) och Olof Johansson (dåvarande partiledare för Centern).
Producent: Daniel Värjö Sändes första gången: 25 april 2010
</Description>
    </Episode>
    <Episode>
      <Title>Svenskarna i Bosnienkriget</Title>
      <Description>Få trodde att svenska FN-soldater skulle kunna göra någon större skillnad i Bosnienkriget på 90-talet, men svenskarna skulle överraska omvärlden som ett av få FN förband som stod upp rakryggat och utmanade aktörerna i kriget. &lt;br/&gt;&lt;br/&gt; 1991 utbryter kriget på Balkan och Jugoslaviens sönderfall har därmed tagit sin början. Nu vänds folkgrupp mot folkgrupp, grannar mot grannar, och i Bosnien-Hercegovina ska konflikten bli som mest brutal på grund av de komplicerade förhållandena som råder inom delrepubliken.
Det är ingen enkel uppgift som väntar de FN-svenskar som skickas ner till Bosnien på hösten 1993. På kort tid får de uppleva saker som ska etsa sig fast i medvetandet under lång tid framöver, paralleller dras till Kongokrisen på 60-talet och i media diskuteras om det över huvud taget är rätt att skicka unga soldater till kriget.
Men svenskarna ska snart överraska omvärlden med sina insatser och chefen för den nordiska bataljonen, Ulf Henricsson, blir känd på Balkan som ”Sheriffen i Vares” som inte tvekar att utmana krigets olika aktörer. Svenskarna ska komma att lämna ett gott rykte efter sig men som allt annat har även denna insats sitt pris!
P3 Dokumentär möter svenskarna som upplevde kriget i Bosnien-Hercegovina och konsekvenserna när de kom hem.
Producent: Fredrik Johnsson </Description>
    </Episode>
    <Episode>
      <Title>Smuggelhärvan på nordkoreanska ambassaden</Title>
      <Description>I slutet av oktober 1976 inträffar en smuggelskandal på Nordkoreas ambassad i Stockholm. Säkerhetspolisen avslöjar att nordkoreanska diplomater i Sverige utnyttjat sina diplomatpass till att smuggla in sprit och cigaretter. Svenska hälare har sedan hjälpt diplomaterna att sälja vidare smuggelgodset till restauranger och privatpersoner.  &lt;br/&gt;&lt;br/&gt; De svenska hälarna häktas i en razzia, men diplomaterna får polisen inte röra. Det är istället upp till Utrikesdepartementet att vidta åtgärder. Nordkorea har gigantiska skulder till Sverige efter en misslyckad exportsatsning i början av 70-talet. Det svenska näringslivet hade då stora förväntningar på Nordkorea och såg chansen att öppna upp en helt ny marknad. Sverige blev det första västlandet i världen som i februari 1975 öppnade ambassad i Nordkoreas huvudstad Pyongyang. En pionjärbeskickning som snart övergick till att bli kronofogde på plats.
Och nu, mitt under den pågående smuggelkrisen 1976, presenterar nordkoreanerna ett ultimatum: om de sprit och knarksmugglande nordkoreanska diplomaterna utvisas kommer inga mer avbetalningar på skulderna. Sverige har hamnat i en obekväm utpressningssituation.
P3 Dokumentär berättar om smuggelkrisen på nordkoreanska ambassaden och Sveriges komplicerade relation till Nordkorea.
I programmet hör du bland andra Karin Söder, svensk utrikesminister 1976-78, Leif Leifland, chef för den politiska avdelningen på UD, Uffe Mattsson, anställd hos en av de svenska hälarna och Tommy Schönstedt, journalist på Expressen.
Producerat av: Lovisa Lamm Sändes första gången: 11 april 2010</Description>
    </Episode>
    <Episode>
      <Title>Terrorbomberna i Köpenhamn</Title>
      <Description>Juli 1985 sprängs två bomber i Köpenhamn och jakten på terroristerna startar. Det är den värsta terrorattacken i Danmarks historia och spåren leder till Sverige. Flera år senare hör Marten Imandi till slut hur polisen knackar på dörren och en historia om passion, hämnd och försoning rullas upp.  &lt;br/&gt;&lt;br/&gt; Bomberna ligger på hatthyllan när tåget från Sverige, närmar sig Köpenhamn. Knappt tre timmar senare sprängs den första av bomberna och en människa dör. Några minuter senare sprängs den andra och Danmark står inför det värsta terroristattentatet i landets historia. Spåren leder till Sverige och efter år av polisarbete blir svensk-palestiniern Marten Imandi inringad. I Sveriges första terroristrättegång döms han till lagens hårdaste straff.
I P3 Dokumentär möter du Marten Imandi som efter 20 år i fängelse för första gången berättar om sitt liv och sina val, om rymningen från Kumla med Ioan Ursut och om sina första steg i frihet. Och så får han en unik förfrågan: Harald Rytz, ett av de danska offren från bombattentatet, vill träffa honom.
Producerat av: Martin Ezpeleta Sändes första gången: 4 april 2010</Description>
    </Episode>
    <Episode>
      <Title>Kidnappningen av Erik Westerberg</Title>
      <Description>Det började som en vanlig augustidag 2002 för Erik Westerberg. Han ska just till att börja plugga inför ett prov då det ringer på dörren. Efter det är Erik spårlöst försvunnen från sitt hem.  &lt;br/&gt;&lt;br/&gt; Ett dygn senare står det klart att Erik blivit kidnappad och att man kräver omkring 12 miljoner kronor för att släppa honom fri.
När polisen blir varse att sonen till en av landets mest kända företagsledare blivit bortrövad inleder man jakten på kidnapparligan. Det är en jakt som kommer att ta polisen från Sverige och ner genom Europa och samtidigt måste operationen ske i största hemlighet så att inte nyheten läcker ut i media. Det blir en kamp mot klockan där alla inblandade sätts på prov.
Producerat av: Kristofer Hansson Sändes första gången: 28 mars 2010 </Description>
    </Episode>
    <Episode>
      <Title>Rasbiologiska institutet</Title>
      <Description>Carl Von Linné blev världskänd när han kategoriserade i växtriket. Men i Linnés fotspår följde även andra svenskar som var övertygade om att de kunde använda samma metoder för att kategorisera bland människor. Skallar mättes och gravar plundrades, allt i vetenskapens namn. Under 1800-talet sitter vetenskapsmännen runt om i världen och försöker komma underfund med varifrån de olika raserna och folkslagen härstammar ifrån.  &lt;br/&gt;&lt;br/&gt; Men i Sverige har vi alltid satt särskilt stor tilltro till männen i vita rockar och därför är det inte heller konstigt att vi blir först i världen med ett statligt institut för rasforskning under 1900-talet. Men forskningen, som handlar om den rena nordiska rasen, balanserar hela tiden på gränsen till en mörk avgrund.
Till slut antar forskningen den form som man kanske borde anat. När forskningen övergår till att handla om rashygien finns det plötsligt inte längre plats för de människor som inte uppfyller de kroppsliga idealen på en lång, blond, muskulös nordbo. P3 Dokumentär berättar historien om den svenska rasbiologin och det rasbiologiska institutet i Uppsala.
Producerat av: Kristofer Hansson Sändes första gången: 6 december 2009</Description>
    </Episode>
    <Episode>
      <Title>Hormoslyret</Title>
      <Description>När det snabbväxande lövslyet börjar ta över de svenska kalhyggena under 70-talet får skogsbolagen upp ögonen för det nya mirakelmedlet Hormoslyr. I den monokultur som skogsägarna eftersträvade i sina skogar fanns det ingen plats för lövträd. Med flygplan och handsprutor besprutade man lövslyet med häpnadsväckande resultat.  &lt;br/&gt;&lt;br/&gt; Hormonerna i växtgiftet Hormoslyr gjorde så att plantorna växte ihjäl sig och med dessa försvann också problemen för skogsbolagen. Men den bristfälliga forskningen kring växtgiftet ruvade på en fruktansvärd hemlighet. Hormoslyret påverkade inte bara de besprutade växterna utan även de som handskades med medlet.
När en ovanlig typ av cancer drabbar de människor som varit i kontakt med Hormoslyret växer misstankarna att allt inte står rätt till. Men kampen mot Hormoslyret skulle bli långdragen och krävande, inte minst när man måste slåss mot både skogsbolag och myndigheter för att få ett slut på besprutningarna. P3 Dokumentär berättar historien om besprutningarna med Hormoslyr under 70-talet.
Producerat av: Kristofer Hansson Sändes första gången: 29 november 2009</Description>
    </Episode>
    <Episode>
      <Title>Hagamannen</Title>
      <Description>I oktober 2006 kommer hovrättens dom mot Hagamannen. Den då 34-årige tvåbarnspappan döms för två fall av grov våldtäkt och mordförsök, två våldtäkter och två våldtäktsförsök. P3 Dokumentär följer i Hagamannens spår genom Umeå i en av Sveriges mest omfattande polisutredningar.  &lt;br/&gt;&lt;br/&gt; Under sex år höll han staden i skräck med sitt eskalerande sexuella våld. Hans yngsta offer var 15 och var på väg hem från att ha sett "Sikta mot stjärnorna" hos en kompis. Den äldsta kvinnan var 51 år och kämpade för sitt liv för att efter våldtäkten inte dränkas i den vinterkalla Umeälven.
Dokumentären för dessutom fram tidigare förbisedda fakta om Hagamannens alkoholkonsumtion under överfallskvällarna. Han hävdar att han var stupfull, flera offer menar att han inte luktade sprit. P3 Dokumentär om Hagamannen och skräcken i Umeå - berättelsen om plåtslagaren som gick ut på firmafest och kom hem som våldtäktsman.
Producerat av: Carl-Magnus Helgegren Sändes första gången: 22 november 2009</Description>
    </Episode>
    <Episode>
      <Title>Sjukhusmorden</Title>
      <Description>Under hösten 1978 sker en rad mystiska dödsfall på långvårdsavdelningen vid Malmö Östra Sjukhus.  &lt;br/&gt;&lt;br/&gt; De äldre patienterna drabbas av hosta och plötsliga andningsbesvär och avlider i samband med det akuta tillståndet. Personalen står handfallen, man misstänker en epidemi på avdelning 26, men trots att åtgärder sätts in för att komma till rätta med den misstänkta smittan fortsätter dödsfallen att ske i oförminskad takt.
Det ska dröja till januari 1979 innan sanningen uppdagas och det största seriemordet i Sverige är ett faktum! De gamla har inte dött någon naturlig död utan har förgiftats med de frätande rengöringsmedlen Gevisol och Ivisol.
Totalt drabbades 27 patienter av gärningsmannens framfart och 30 år efter morden kvarstår frågan: Hur kunde det pågå så länge?
P3 Dokumentär skildrar Sjukhusmorden i Malmö och pratar med anhöriga och personal 30 år efter avslöjandet.
Producerat av: Fredrik Johnsson Sändes första gången: 15 november 2009</Description>
    </Episode>
    <Episode>
      <Title>Järnridån som föll - Berlinmuren 20 år</Title>
      <Description>Den 13 augusti 1961 stängdes gränsen runt Västberlin och taggtråden rullades ut. Kalla kriget rasade och Berlinmuren restes. Muren skiljde vänner, familjer och par åt.  &lt;br/&gt;&lt;br/&gt; P3 Dokumentär Special har träffat fyra personer som berättar om livet bakom Muren i DDR. För dem var det ett liv i ofrihet och med förtryck. Hartmut Richter hatade systemet och flydde. Sen hjälpte han andra att fly men greps av Stasi och hamnade i fängelse. Fotografen Harald Hauswald greps av Stasi på grund av sina bilder. Barbara Karlsson var med i de första demonstrationerna i Östberlin 1989. Och Josephine Frydetski har just gjort en kortfilm om sina första minnen som var kring Murens fall.
Den 9 november 1989 föll Muren. "Det är den största händelsen sen Romarrikets fall", säger radiokorrespondenten Kjell-Albin Abrahamson som också är med i dokumentären.
Producerat av: Daniel Värjö Sändes första gången: 8 november 2009</Description>
    </Episode>
    <Episode>
      <Title>Porrkriget</Title>
      <Description>Strippklubbar har alltid varit ett kontroversiellt inslag i stadsbilden. De moraliska frågor som klubbarna ofta förknippas med har alltid gjort att frågan är känslig och många gånger infekterad.  &lt;br/&gt;&lt;br/&gt; Gång på gång har media rapporterat om politiker och andra makthavare som i smyg besökt klubbarna och sedan fått stå till svars för sitt agerande. Men i mitten av 90-talet var klubbarna i centrala Stockholm föremål för en helt annan typ av granskning.
Under 90-talets senare hälft pågick en maktkamp om den lukrativa marknaden i Stockholm. I Media kallades perioden för "porrkriget". Under flera år förekom skottlossningar och en rad sprängladdningar detonerade mitt i centrala Stockholm. Det som samtliga händelser hade gemensamt var att de var kopplade till verksamheten omkring klubbarna och de personer som arbetade där.
P3 Dokumentär berättar historien om Porrkriget i Stockholm och hur arbetet bedrevs för att komma till rätta med det då växande problemet.
Producerat av: Kristofer Hansson Sändes första gången: 1 november 2009</Description>
    </Episode>
    <Episode>
      <Title>Almstriden</Title>
      <Description>Människor skriker, hästar faller omkull. Schäfrar hugger. Grus, stenar, grästuvor och ridpiskor viner genom vårgryningen. Kungsträdgården, 12 maj 1971. Det är ett tumultartat ögonblick i historien. Striden om tretton hundraåriga almar som mitt under lövsprickningen ska sågas ner till förmån för en tunnelbaneuppgång. &lt;br/&gt;&lt;br/&gt; Men kampen om almarna handlar inte bara om en träddunge. Almarna blir droppen som får bägaren att rinna över i en stad som under två decennier täckts av byggdamm, rivningsraseri och betongpolitik.
Åratal av oförlöst missnöje får sitt utlopp. Träden blir en symbol för demokrati och medborgarrätt. Kampen ställer också frågor om gatans parlament och om hotet mot den parlamentariska demokratin på sin spets. Ska den bara undanröjas av "långhåriga jävla typer som inte gör ett skit, utom att skita ned" som en byggarbetare uttryckte saken.
P3 dokumentär berättar om almstriden. En strid som innehåller allt från polisbrutalitet, spionage och raggarattacker till skådespelare i indianjackor, bullbakande damer och rädda byggarbetare från Norrland.
Producerat av: Sara Lundin Sändes första gången: 25 oktober 2009</Description>
    </Episode>
    <Episode>
      <Title>Ny Demokrati</Title>
      <Description>I februari 1991 möts två udda figurer på Arlanda i vad som ska bli en legendarisk politisk start. På ett kafé skissar greven och betjänten ihop en debattartikel, sen börjar hjulen rulla. Ian Wachtmeister och Bert Karlsson drar igång Ny Demokrati.      Sju månader senare har partiet lockat 6,7 procent av väljarna i riksdagsvalet och Sverige har fått ett högerpopulistiskt missnöjesparti som vågmästare i riksdagen. &lt;br/&gt;&lt;br/&gt; Det är egentligen omöjligt. Det ska inte gå. Hela det demokratiska systemet är uppbyggt för att motverka just denna utveckling. Men nu har mannen av börd, Ian, och mannen av folket, Bert, tillsammans lyckats förena sina viljor och forcerat fyraprocentsspärren - och det med råge.
Hör hur det omöjliga blev möjligt. Hör om alla skandalerna. Och hör om främlingsfientligheten. Tre år av nydemokratiskt drag under galoscherna - vad gjorde det med Sverige?  Producerat av: Anton Berg Sändes första gången: 11 oktober 2009</Description>
    </Episode>
    <Episode>
      <Title>Operation Cobra</Title>
      <Description>1982 hade varit ett hektiskt år för polisen. Under lång tid hade man brottats med en rad besvärliga fall av hot och utpressning mot betydelsefulla personer och företag i Sverige. Ändå var det ingenting mot det fall som tog sin början i februari året därpå när rikspolischef Holger Romander fick ett brev från signaturen "C". Det skulle bli startskottet för Sveriges största utpressningsärende genom tiderna.  &lt;br/&gt;&lt;br/&gt; Totalt uppmanades ett 80-tal svenska företag och statliga verk att tillsammans samla in en summa på drygt en miljard kronor! Vad som annars skulle drabba dem beskrevs i ett 19-sidigt dokument som polisen förfogade över.
Sökandet efter "Organisation Cobra" skulle komma att pågå i över ett års tid och sätta Säkerhetspolisens personal på hårda prov, alltmedan de utsatta företagen stod inför ett landsomfattande terrorhot.
P3 Dokumentär berättar om Operation Cobra, den största utpressningsaffären i svensk kriminalhistoria!
Producerat av: Fredrik Johnsson Sändes första gången: 18 oktober 2009</Description>
    </Episode>
    <Episode>
      <Title>Ett år med finanskrisen</Title>
      <Description>Den nuvarande finanskrisen kallas den värsta globala finanskrisen sen 30-talsdepressionen. Den slog till hårt och snabbt efter Lehman Brothers konkurs 15 september 2008. Konkursen satte skräck i finansvärlden.  &lt;br/&gt;&lt;br/&gt; Banker och företag kraschade och många förlorade sina jobb och hem. Det här är historien om året som har gått, om de stora händelserna och om några personer som fick sin vardag helt förändrad.
New Yorkbon Linda Keil gick i personlig konkurs, blev arbetslös och var tvungen att flytta på grund av krisen. Lettiska studenten Inese Slivka, pluggar nu i Stockholm och berättar om en befolkning som förlorat framtidstro, när landet gick från att vara EUs snabbast växande ekonomi till att vara det EU-land som drabbades hårdast av krisen. Isländska Sólveig Ýr Sigurgeirsdóttir blev tvungen att flytta när hon förlorade jobbet på it-avdelningen på Landsbanki, en av de isländska bankerna som orsakade krisen där. Hoforsbon Daniel Ramström, är en av många unga i Gästrikland som förlorat jobbet i stål- och verkstadsindustrin.
I dokumentären intervjuas också börsmäklaren Hill Creekmore från New York Stock Exchange, som berättar om de kaotiska dagarna för ett år sen, Johan Norberg och Lars Ahnland, som båda skrivit varsin bok om finanskrisen berättar om superbubblan som sprack.  Producerat av: Daniel Varjö Sändes första gången: 4 oktober 2009 </Description>
    </Episode>
    <Episode>
      <Title>Vem får bo i Europa?</Title>
      <Description>Ett program om islamofobi, antisemitism, invandringsmotstånd och främlingsfientlighet i EU. Partier med islamfientliga och invandringskritiska åsikter finns redan i EU-parlamentet och fler vill dit.  &lt;br/&gt;&lt;br/&gt; I den pågående valkampanjen delas det ut flygblad och sätts upp affischer med budskap om att stoppa islam och att stänga gränserna.
Dokumentären tar upp frågan hur Europa påverkas av de här partierna.
Producerat av: Daniel Värjö Sändes första gången: 31 maj 2009</Description>
    </Episode>
    <Episode>
      <Title>Haijbyaffären: Homosex- och utpressningskandal i kungahuset</Title>
      <Description>1952 briserade Haijbyaffären i de svenska tidningarna. Restaurangägaren Kurt Haijby åtalades för att ha pressat hovet på stora penningsummor genom att hota med att gå ut offentligt med sin påstådda homosexuella relation med kung Gustav V. Haijbyaffären blev nytt bränsle i den flammande debatten om rättsröta i den svenska statsförvaltningen. &lt;br/&gt;&lt;br/&gt; P3 dokumentär dyker ner i frågorna kring Haijbyaffären. Hade Haijby en homosexuell relation till kungen? Försökte myndigheterna få Haijby inspärrad på sinnessjukhus eller i koncentrationsläger i nazityskland? Var Haijby en förslagen skojare eller ett offer för hovets vilja att skydda kungen från skandal? Varför skrev tidningarna ingenting, trots att redaktionerna kände till historien i flera år? Och fanns det en homosexuell liga av högre tjänstemän som skyddade varandra efter att ha utnyttjat unga pojkar, och rent av begått mord.
Haijbyaffären - en härva av lögner, utpressning och falska beskyllningar.
Producerat av: Rickard Carlsson Sändes första gången: 18 maj 2009</Description>
    </Episode>
    <Episode>
      <Title>Hans Scheike och hans kvinnor</Title>
      <Description>En man med grått midjelångt hår och yvigt skägg blev sommaren 1988 känd som ledare för Sexsekten. Den då 64-årige Hans Scheike levde i ett polyamoröst förhållande med fyra kvinnor på en gård i Bergslagen.  &lt;br/&gt;&lt;br/&gt; I en slags gröna-vågen-anda livnär de sig på kursverksamhet för personlig utveckling och smisk på stjärten som en förlösande terapimetod. För vuxna.
Men bakom kulisserna döljer sig även en annan verklighet. Under våren 1988 sätter Scheikes kvinnor in en annons i tidningen: ”Vill du ha en sommar med åsnor och lärdomar?”  Mamman till två elvaåriga tvillingflickor nappar på idén och en dag i juli får tjejerna ta tåget från Stockholm till Kopparberg för att åka på vad de tror ska bli ett åsneläger.
Men på gården finns bara en 13-årig flicka, inga andra barn. Och det utlovade ridlägret blir långt ifrån vad de tänkt sig. Så de rymmer. Springer rätt ut i skogen. Livrädda. Många timmar senare hittas de av en bärplockare och hans dotter. Flickorna gråter när han frågar vad de gör där, mitt ute i skogen. I polisförhör berättar barnen vad de varit med om. Scheike och hans kvinnor har utsatt dem för misshandel.
Producerat av: Ida Lundqvist Sändes första gången: 10 maj 2009</Description>
    </Episode>
    <Episode>
      <Title>Branden på M/S Scandinavian Star</Title>
      <Description>- Det är en största kriminella orätten i Skandinavien sedan andra världskriget. Orden kommer från norrmannen Jan Harsem som förlorade sin gravida fru Christine en stjärnklar natt den 7 April 1990.  &lt;br/&gt;&lt;br/&gt; Dom hade tänkt att fira påsk i en stuga vid havet och bokade biljetter på den nya färjan Scandinavian Star som seglade mellan Oslo och Fredrikshamn. Vad dom då inte visste var att färjan nästan hade 150 överbokningar, att besättningen var utarbetad, underbetald och inte hade gjort några gemensamma brand- eller livbåtsövningar. Dom får en hytt och kör ombord. Klockan två på natten vaknar Jan av att Christine skakar honom och säger att det brinner. Hon springer ut i den rökfyllda hyttkorridoren i sitt nattlinne och Jan kommer aldrig mer se henne.
Totalt fanns 482 personer ombord. 159 av dom dog.
En dansk 37-årig lastbilschaufför som tidigare suttit i fängslad för pyromani får skulden för branden. Men att han med sina 1,7 promille i blodet och som dessutom själv dog av den giftiga brandröken i sin hytt skulle ha kunnat planera och genomföra strategiska mordbränder är enligt brandutredningen en osannolik förklaring.
Vem som egentligen ligger bakom branden på Scandinavian Star är fortfarande ouppklarat.
Producerat av: Sara Lundin Sändes första gången: 8 maj 2009</Description>
    </Episode>
    <Episode>
      <Title>Baltutlämningen</Title>
      <Description>Den 25 januari 1946 utlämnades 146 baltiska soldater till Sovjetunionen. I sista stund begick en lettisk löjtnant självmord på kajen i Trelleborg och en annan lettisk soldat försökte ta livet av sig men misslyckades.  &lt;br/&gt;&lt;br/&gt; Innan utlämningen hade de baltiska soldaterna hungerstrejkat i protest mot den svenska regeringens beslut. Många av dem hade stympat sig. Ytterligare en hade begått självmord och en annan misslyckats fast han tryckt in en penna i ögat.
De betraktades av Sovjetunionen som landsförrädare och skulle straffas för att ha stridit på Tysklands sida i andra världskriget. Själva såg de sig som frihetskämpar. Över hela Sverige var det demonstrationer.
Baltutlämningen har kallats en av de största politiska skandalerna i Sverige efter andra världskriget. Hör bland annat intervjuer med en före detta lettisk soldat, två svenska soldater som tjänstgjorde vid lägret, en fotograf och författaren P-O Enquist som skrev boken Legionärerna.
Producerat av: Daniel Värjö Sändes första gången: 26 april 2009</Description>
    </Episode>
    <Episode>
      <Title>Docklands - historien om ravekultur, knark och en OS-bomb</Title>
      <Description>Under början av 90-talet kommer ravekulturen till Sverige. Unga åker ut i skogen och dansar nätterna igenom. Ett fantastiskt sätt att uppnå trans via musik eller en introduktion till kemiska droger som ecstasy?  &lt;br/&gt;&lt;br/&gt; Docklands blir under mitten av 90-talet symbolen för ravekulturen. Vuxenvärlden förfasar sig, polisen lägger oändliga resurser på att försöka stänga klubben. Bakom Docklands står Mats Hinze och Anders Varveus, båda med rötterna i libertarianismen.
Mats Hinze och Anders Varveus ger i kvällens dokumentär sin version av händelserna. Mats dömdes senare till sju års fängelse för den så kallade OS-bomben.
P3 Dokumentär berättar historien om hur det hela började, hur rave och nyliberalism hör ihop och tittar på vad som gjorde vuxenvärlden så oförstående inför ungdomskulturen - den här gången.
Producerat av: Tove Leffler och Agnes-Lo Åkerlind Sändes första gången: 19 april 2009</Description>
    </Episode>
    <Episode>
      <Title>Den svenska Vietnamrörelsen</Title>
      <Description>Hötorget i mitten av juni 1965. En grupp unga demonstranter står med plakat som det står Usa mördare och Usa ut ur Vietnam på. Polisen slår brutalt ner demonstrationen och griper ungdomarna. &lt;br/&gt;&lt;br/&gt; Sju år senare ska Sverige på grund av sitt ställningstagande i kriget stå utan ambassadör i Washington. Den svensk-amerikanska relationen är nere på fryspunkten.
Den svenska FNL-rörelsen fångade upp unga människor som tyckte att USAs krig i vietnam var orättvist och grymt. Sakta men säkert vände de opinonen med demonstrationer, bössinsamlingar och äggkastning mot USAs ambassadör. Och när Palme julen 1972 jämför USAs bombningar med nazisternas illdåd, så sparkar USAs president Nixon bakut.
Det här är historien om den svenska vietnamrörelsen.
Producerat av: Farid Mädjé/SMT Sändes första gången: 12 april 2009</Description>
    </Episode>
    <Episode>
      <Title>Massmordet i Falun 1994</Title>
      <Description>Den 11 juni 1994 i Falun utspelar sig Sveriges genom tiderna mest omfattande morddrama. Alla som bevittnade konsekvenserna förundrades över samma sak  allt var så stilla och fridfullt. Fåglarna slutade bara sjunga en kort stund när kulorna lämnade Mattias Flinks AK5:a i den ljumma gryningen. &lt;br/&gt;&lt;br/&gt; Här möter du bland annat vakten Fredrik Jons som kastade ut Mattias från krogen, ambulansföraren Kent Blomkvist som körde undan kropparna och Mona Quick på operationsavdelningen. Mona försökte förgäves rädda den unga kvinnan i den sönderskjutna sommarklänningen som förut varit vit.
Dokumentären skildrar en fredagskväll på krogen som gick snett, en ung man i kris med en AK5:a och ett rättsligt efterspel med nyskrivna lagar som inte fungerade.
Producerat av: Carl-Magnus Helgegren Sändes första gången: 5 april 2009</Description>
    </Episode>
    <Episode>
      <Title>Tjörnbrokatastrofen</Title>
      <Description>Det är svart januarinatt 1980 och vattnet är spegelblankt. Lastfartyget Star Clipper ångar fram över Askeröfjorden, på väg till Uddevalla. På avstånd syns lanternorna på bron mellan fastlandet och Tjörn, som speglar sig i vattnet. &lt;br/&gt;&lt;br/&gt; Först girar båten åt vänster, sen väntar en lätt högersväng för att komma på rätt kurs under bron. Men plötsligt slutar båten att svänga. Något händer med roderfunktionen när det är några hundra meter kvar till den smala passagen.
Evighetslånga minuter senare ekar ett våldsamt dån som fortplantar sig in över land när lyftkranarna ombord på Star Clipper rammar den bågkonstruktion som håller bron uppe. Sekunder senare har hela bron rasat ner och vägbanan ligger som ett spagettistrå över den kvaddade båten.
Elektriciteten slås ut, men via en bärbar radio lyckas lotsen anropa kustradiostationen i Göteborg. Via en knastrig linje som tack vare det klara vädret ändå fungerar, försöker lotsen kalla på hjälp: ”Bron är borta, stoppa trafiken!” Men olyckans omfattning når inte fram. Det dröjer innan polisen får klart för sig vad som hänt. Under tiden står besättningen ombord på Star Clipper och ser bil efter bil köra över kanten på den nedfallna bron, sväva ut i mörkret och falla 40 meter ner mot det iskalla vattnet.
P3 Dokumentär berättar om Tjörnbrokatastrofen. 
Producerat av: Ida Lundqvist Sändes första gången: 29 mars 2009</Description>
    </Episode>
    <Episode>
      <Title>Ockupationen av socialstyrelsen</Title>
      <Description>Hej. Jag kan inte komma till jobbet idag, känner mig lite homosexuell och måste sjukskriva mig. &lt;br/&gt;&lt;br/&gt; Homosexualitet klassades som en mental rubbning fram till 1979 i Sverige. Om man slog upp socialstyrelsens sjukdomsklassifikation och tittade under koden 302,00 kunde man se att homosexualitet stod bredvid antisocial störning och schizofreni. Riksförbundet för sexuellt likaberättigande (RFSL) hade kämpat i åtta år med att försöka få bort klassifikationen, men bara fått svala tjänstemannaleenden till svar. Inga resultat. Men en onsdag i augusti 1979 kommer att förändra det.
I Stockholm pågår frigörelseveckan, veckan som föregick Pride. Rosa ballonger släpps upp i sommarluften till minne av de homosexuella som dött i koncentrationsläger, man demonstrerar mot bögmorden i Iran, har debattkvällar och går på disco. Samtidigt blinkar försäkringskassornas telefonsvarare runt om i landet. Homosexuella har sjukskrivit sig och vill ha ersättning. På Östermalm samlas ett femtiotal aktivister med handskrivna banderoller och visselpipor runt halsen för att tåga rakt in och skandera i socialstyrelsens trapphall. Sjukdomsklassifikationen ska bort.
P3 Dokumentär berättar om ockupationen av socialstyrelsen.
Producerat av: Sara Lundin Sändes första gången: 22 mars 2009</Description>
    </Episode>
    <Episode>
      <Title>Året nynazisterna skakade Sverige</Title>
      <Description>Under 90-talet trappades det nynazistiska våldet upp. 1999 blev året nynazisterna skakade Sverige då en fackligt aktiv syndikalist mördades, ett journalistpars bil sprängdes i Nacka och två poliser mördades i Malexander.  &lt;br/&gt;&lt;br/&gt; Nynazister mobiliserade sig politiskt och skapade fästen i hela landet i orter som till exempel Karlskrona. Den 30 november publicerade de fyra största dagstidningarna tillsammans en artikelserie mot nynazisterna och de allvarliga våldsdåden, som sågs som ett hot mot samhället och demokratin. Producent Daniel Värjö.
Producerat av: Daniel Värjö Sändes första gången: 15 mars 2009</Description>
    </Episode>
    <Episode>
      <Title>Kurdmorden</Title>
      <Description>Under 70- och 80-talet ökar flyktingströmmarna till Sverige från länder som drabbats av krig. Från Turkiet kommer ett stort antal kurder som flyr undan den turkiska militärens förföljelser och förtryck.  &lt;br/&gt;&lt;br/&gt; Den väpnade kampen för kurdernas talan och rätten till ett eget land förs fram av PKK - Kurdistans Arbetarparti. Men PKK bekämpade inte bara den turkiska regeringen utan också oliktänkande i de egna leden.  För de kurder som vänt den väpnade kampen ryggen uppenbarade sig nu två hot; den turkiska militären och de egna landsmännen i PKK, som såg avhoppare som svikare och förrädare. Men de kurder som lyckas fly till Sverige undkommer inte det skoningslösa våldet från de egna, ett faktum som kommer som blir ett brutalt uppvaknande för Sverige och kurder i exil.
Producerat av Kristofer Hansson.</Description>
    </Episode>
    <Episode>
      <Title>Vansinnesdåden</Title>
      <Description>19 maj 2003. En 32-årig man går bärsärkagång med ett järnspett i Stockholmsförorten Åkeshov. En man dör och sju personer skadas. Tolv dagar senare. En man i en blå Ford varvar motorn på tvåans växel och gasar in på Västerlånggatan i Gamla stan i Stockholm. Den trånga gränden, full av lördagsstrosande människor, förvandlas till ett slagfält av blodiga människor och krossade skyltfönster. Två personer dör och 16 skadas. Sverige har skakats av två så kallade vansinnesdåd på mindre än två veckor.  &lt;br/&gt;&lt;br/&gt; </Description>
    </Episode>
    <Episode>
      <Title>Kidnappningen i Kashmir</Title>
      <Description>Det var meningen att det SIDA-stödda biståndsprojektet och bygget av en ny kraftverksdamm skulle modernisera Kashmir och innebära en positiv förändring för folket. Ett folk som under flera årtionden plågats av de väpnade konflikterna i området mellan ärkerivalerna Indien och Pakistan.  &lt;br/&gt;&lt;br/&gt; Den förändring som man hoppats på fick dock vänta och istället kom en nedslående nyhet 1991; två svenskar som arbetar med projektet är kidnappade! Egentligen borde det inte kommit som en chock eftersom Kashmirområdet var ökänt för sina väpnade konflikter och de många gerillagrupper vars metoder kännetecknades av grymhet och hänsynslöshet.
Producerat av Kristofer Hansson och Fredrik Johnsson.</Description>
    </Episode>
    <Episode>
      <Title>Raoul Wallenberg</Title>
      <Description>Den 9 juli 1944, under brinnande världskrig, anlände svensken Raoul Wallenberg till Ungerns huvudstad Budapest med ett uppdrag att rädda landets judar undan nazisternas deportationer till gaskamrarna i Auschwitz.  &lt;br/&gt;&lt;br/&gt; Under några intensiva månader utförde han en omfattande hjälpinsats som decennier senare skulle göra honom till hedersmedborgare i flera länder och som beräknas ha räddat tiotusentals människoliv. Men Raoul Wallenberg återvände aldrig från sitt uppdrag i Ungern. I januari 1945 togs han tillfånga av de sovjetiska styrkor som intog Budapest, något som skulle bli startskottet på en livslång kamp för familjen att få honom tillbaka.
Producerat av Fredrik Johnsson.</Description>
    </Episode>
    <Episode>
      <Title>90-talets djurrättsaktivism och vegantrend</Title>
      <Description>På en parkering utanför ett slakteri i Umeå står tre lastbilar på rad. Svarta, halvsmälta och söndersprängda. Lastbilarna sägs vara startskottet för den våg av kriminella djurrättsaktioner som kom att svepa över svenskt 90-tal. &lt;br/&gt;&lt;br/&gt; På tv flimrar bilder av djur på väg till slakt runt om i Europa och strax därefter exploderar mejeribilar och köttfabriker i Sverige. Pälsaffärers skyltfönster krossas och korvkiosker blir nersprayade. Tre tonåringar hyr en bil och drar på sig blåställ för att befria minkar och under lysrören på ett djurförsökslaboratorium arbetar en djurrättsaktivist med en kamera i kalsongerna. P3 dokumentär träffar några av de som drev, spred eller drabbades av 90-talets djurrättsaktivism och vegantrend.
Producent: Sara Lundin</Description>
    </Episode>
    <Episode>
      <Title>Polismorden i Malexander</Title>
      <Description>Sommaren 1999 skulle etsa sig fast i folks medvetanden som den bästa sommaren på länge. Men för de anhöriga till polismännen Robert Karlström och Olle Borén hamnade det strålande vädret i skuggan av en ofattbar tragedi. Obs, programmet är en repris. &lt;br/&gt;&lt;br/&gt; Polismorden i Malexander var kulmen på en rånturné som pågått i Östergötland i över ett halvårs tid. Polisen hade slagits av rånarnas brutalitet och hänsynslöshet och fruktade vad som skulle ske i händelse av en konfrontation. Morden blev också ett i raden av brott med nynazistiska motiv som blivit allt vanligare under 90-talet, men händelserna innebar samtidigt en väckarklocka för många anhängare som nu valde att ta en annan väg. Snart tio år efter händelserna berättar P3 Dokumentär om polismorden i Malexander.
Producerat av: Fredrik Johnsson.</Description>
    </Episode>
    <Episode>
      <Title>Diskoteksbranden i Göteborg</Title>
      <Description>I Makedoniska föreningens lokal på Hisingen i Göteborg befinner sig 400 ungdomar, lokalen är godkänd för 150. Från den ena ytterdörren väller svart rök in. Från den andra släpps fortfarande människor in i lokalen.  &lt;br/&gt;&lt;br/&gt; Fönstren sitter mer än två meter upp på väggarna. 63 människor mellan 12 och 20 år omkommer och över 200 skadas, många mycket svårt med stora brännskador och ärr som följd.  Åtta år efter diskoteksbranden i Göteborg har P3 Dokumentär träffat de som var med. Natten mellan 29 och 30 oktober 1998 anläggs en brand som efteråt kommer att kallas den största brandkatastrofen i modern tid.</Description>
    </Episode>
    <Episode>
      <Title>Åmselemorden</Title>
      <Description>P3 dokumentär berättar om tragedin i Åmsele 3 juli 1988. Sverige skakades av det brutala trippelmordet som är ett av de mest uppmärksammade fallen i svensk kriminalhistoria.  &lt;br/&gt;&lt;br/&gt; För kvällstidningarna blev det här ett av de mest lönsamma sommarmorden någonsin. Man blåste upp stora löpsedlar om ”Nordens Bonnie och Clyde” - som man kallade dem. Till följd av det växte ett idolskap fram. Den långhåriga misstänkta mödaren Juha Valjakkala mytologiserades. Unga flickor stickade tröjor till honom, andra dödshotade hans advokat. Vid hans sida fanns den tystlåtna Marita Routalammi. Om henne fick vi inget veta.</Description>
    </Episode>
    <Episode>
      <Title>Stig Wennerström</Title>
      <Description>Det var ett chockat Sverige som 1963 vaknade upp till nyheten att en svensk flygöverste vid namn Stig Wennerström avslöjats som sovjetisk spion. I en tid då det kalla kriget pågick för fullt var det en skandal, inte minst när det framgick att verksamheten hade pågått i minst 15 år utan att åtgärder hade vidtagits mot den höge officeren.  &lt;br/&gt;&lt;br/&gt; </Description>
    </Episode>
    <Episode>
      <Title>90-talskrisen</Title>
      <Description>Den 19 november 1992 faller den svenska kronan. Det blir början till slutet för en av de värsta ekonomiska kriser som Sverige någonsin genomgått.  &lt;br/&gt;&lt;br/&gt; Under tiden som krisen rasade som värst höjdes räntan till 500 procent och en av Sveriges största banker försvann efter den stora fastighetskraschen. Ingen lyssnade på varningarna. När vi idag hör om den ekonomiska krisen i USA finns många likheter med Sverige i början av 90-talet. Över en halv miljon människor blev arbetslösa och tusentals företag gick i konkurs. Alla var förlorare. P3 Dokumentär träffar personerna som tog de avgörande besluten för staten, bankerna och framtiden.
Producerat av Gustav Edman.</Description>
    </Episode>
    <Episode>
      <Title>Raset i Tuve</Title>
      <Description>Det natursköna bostadsområdet i Tuve strax norr om Göteborg var ett vanligt svenskt radhus- och villaområde. Men det ruvade också på en hemlighet. Hela området var byggt på en ostabil grund som till största delen bestod av lera. Det var bara en tidsfråga innan marken inte längre skulle hålla för det oerhörda trycket från ovan jord.  &lt;br/&gt;&lt;br/&gt; Den 30 november 1977 var katastrofen ett faktum. Inom loppet av några minuter ödelades hela bostadsområdet när marken gav vika och flera hundra personer miste sina hem. Men det var inte första gången som områdena kring Göteborg drabbades av jordskred, och kanske inte heller den sista.  P3 Dokumentär skildrar jordskredet i Tuve 1977, genom människorna som drabbades och upplevde raset och de som hjälpte till vid räddningsarbetet.
Producerat av: Kristofer Hansson.</Description>
    </Episode>
    <Episode>
      <Title>Ronnie Peterson</Title>
      <Description>Inom branschen så var han alltid sedd som en av de djärvaste och mest spektakulära förarna som någonsin funnits. Orden kommer från Stefan Lill-Lövis Johansson, Sveriges senaste Formel 1-stjärna. Den han pratar om är Sveriges största racing-stjärna någonsin. P3 Dokumentär berättar historien om Ronnie Peterson.  &lt;br/&gt;&lt;br/&gt; 1978 var han tillbaka i den absoluta toppen och slogs om VM-titeln men den ödesdigra kraschen på Monza blev slutet för ”Super-swede”. En till synes enkel operation gick plötsligt snett och Ronnie Peterson avled den 11 september 1978 på ett sjukhus i Milano.
Producerat av: Anton Berg.</Description>
    </Episode>
    <Episode>
      <Title>Kalixhärvan</Title>
      <Description>Alltsammans börjar med en stulen silverräv i en rävfarm i Nyborg utanför Kalix i Norrbotten. Därefter rullas en tjuvjaktshärva upp, till synes helt utan slut.  &lt;br/&gt;&lt;br/&gt; Gripanden och förhör sker på löpande band, hela jaktkåren verkar vara inblandad, men ju mer kriminalinspektör Håkan Wallin nystar i den till synes bottenlösa jakthärvan, desto tydligare märks också motståndet mot utredningen - innanför polishusets väggar.  P3 Dokumentär berättar historien om Kalixhärvan och möter de utpekade jägarna och poliserna - 25 år senare.</Description>
    </Episode>
    <Episode>
      <Title>Mordet På Anna Lindh</Title>
      <Description>År 2003 fick Sverige sitt eget 11:e September. Tidigt på morgonen stod det klart att utrikesminister Anna Lindh avlidit till följ av de skador som uppstått i samband med överfallet på varuhuset NK i Stockholm.  &lt;br/&gt;&lt;br/&gt; Ännu en gång hade Sverige mist en minister under dramatiska omständigheter och precis som efter mordet på Olof Palme var landet i chock. Men Sverige hade inte bara mist en av sina klarast lysande politiska stjärnor, en familj hade också mist en mor och en maka.  Vid Olof Palmes begravning lovade en ung Anna Lindh att föra Olof Palmes budskap vidare. Sjutton år senare håller dåvarande statsminister Göran Persson samma tal till minne av Anna Lindh.</Description>
    </Episode>
    <Episode>
      <Title>Sexköpslagen</Title>
      <Description>Sex säljer. I reklam, film, litteratur, konst. Men ibland övergår det från att vara en del av populärkulturen till att bli en vara i sig. För tio år sedan, den 28 maj 1998, fattade Riksdagen beslut om att införa sexköpslagen som gör det olagligt att köpa en sexuell tjänst. &lt;br/&gt;&lt;br/&gt; Det är fortfarande lagligt att sälja och lagen ska visa att det är säljaren som blir utnyttjad. P3 Dokumentär Special handlar om kvinnor som på olika sätt tjänar pengar på sex. Som extraknäck, heltidsjobb eller hobby.  De får själva berätta sin historia och är inte på något vis representater för en yrkesgrupp. Rakel och Elinore arbetar med porr. Elin simulerar sex på telefon. Tess är strippa och Mistress piskar upp män i ett gammalt skyddsrum. Anita arbetar som eskort. Det enda de egentligen har gemensamt är att de är myndiga och därmed berättigade att ta egna beslut.  Är det skillnad på att sälja, och att låta sig köpas?
Producerat av: Helena Österling, Lena Resborn och Maria Ramnehill.</Description>
    </Episode>
    <Episode>
      <Title>Kårhusockupationen</Title>
      <Description>40 år efter kårhusockupationen dyker P3 Dokumentär ner i arkiven och ut i verkligheten för att berätta om den svenska varianten av 68-revolten. &lt;br/&gt;&lt;br/&gt; Vi pratar med dubbelmaoisten som trodde att han var gnistan som skulle antända en revolutionär präriebrand. Vi träffar högeraktivisterna som skanderade ”Hammaren i huvudet och skäran i halsen” utanför kårhuset. Vi hör FNL-aren som fixade barnvakt för att vara med i revolutionen men som tvekade inför försöket att storma Operan.  Vi har hittat den nybakade studenten som hoppade mellan taken och klättrade upp för en både glashal och rutten flaggstång för att slita ner den röda fanan från kårhusets tak.
Producent: Erik Hedtjärn.</Description>
    </Episode>
    <Episode>
      <Title>Skandia-affären</Title>
      <Description>Mellan åren 1997 och 2002 betalade försäkringsbolaget Skandia ut över fyra miljarder kronor i ersättningar utöver lön till toppchefer i Sverige, England och USA. När uppgifterna sipprade ut var skandalen ett faktum.  &lt;br/&gt;&lt;br/&gt; Utredningar tillsattes, fler märkliga affärer uppdagades. Idag avtjänar en av Skandia-cheferna ett 18 månader långt fängelsestraff för överrenoveringar av chefernas lägenheter. 18 000 pensionssparare har gått samman i en historisk grupptalan och stämmer Skandia AB på två miljarder kronor.  P3 Dokumentär berättar om hur alla turer och affärer gjorde att Sveriges äldsta försäkringsbolag gick från häpnadsväckande framgångar världen över i slutet på 90-talet till skandalomsusat och föraktat företag på bara sex år.  Till slut såldes Skandia till utländska ägare, något som blev slutet för en svensk framgångssaga i försäkringsbranschen som varat i över 150 år.
Producerat av: Anton Berg.</Description>
    </Episode>
    <Episode>
      <Title>Gottrörakraschen</Title>
      <Description>Den 27 december 1991 bryts den fridfulla julstämningen vid trafikledningen på Arlanda av ett lika behärskat som ödesdigert meddelande över radion: SK751 vi havererar i marken här  &lt;br/&gt;&lt;br/&gt; Därefter är det tyst och när SAS flygchef Johan Juhlin åker hemifrån för att dra igång haveriorganisationen är det många bilder som blixtrar förbi i hans huvud, för av erfarenhet vet han att flyghaverier oftast innebär många dödsfall.  Men haveriet i Gottröra skulle bli allt annat än en vanlig flygolycka. I pressen pratar man snart om ”miraklet i Gottröra” och besättningen höjs till skyarna för sitt föredömliga agerande. Det dröjer dock inte länge innan uppgifter framkommer som ifrågasätter vad som egentligen hände under de fyra minuterna ombord. Det enda som står helt klart är att det var fyra minuter som för alltid förändrade 129 stycken människoliv.  I P3 Dokumentär berättar passagerare och besättning om sin bild av haveriet i Gottröra och om livet efter kraschen.
Producerat av: Fredrik Johnsson.</Description>
    </Episode>
    <Episode>
      <Title>Mordet på Fadime</Title>
      <Description>I november 2001 håller 25-åriga Fadime Sahindal tal i Sveriges riksdag. Två månader senare är hon död. Med två skott i huvudet, i sin systers lägenhet, skjuts Fadime till döds av sin egen far. &lt;br/&gt;&lt;br/&gt; Mordet på Fadime blir en väckarklocka för Sverige. Hon var den som pratat högt om hur hedersproblematiken drabbar unga tjejer. Nu är hon brutalt mördad. Efter mordet har sorgen inga gränser. Fadimes begravning fyller Uppsala Domkyrka till bristningsgränsen. Och i tv, tidningar och radio är debatten het och infekterad. Hur kan en far döda sitt barn? Vem bär skulden till det som skett – kulturen, patriarkatet eller integrationen?
Producerat av: Siri Ambjörnsson och Emma Janke.</Description>
    </Episode>
    <Episode>
      <Title>TV4-spionen</Title>
      <Description>Att kritiskt granska makten hör till en av journalistikens hörnstenar. Men vad händer om journalisten kommer för nära och plötsligt själv blir föremål för granskning? &lt;br/&gt;&lt;br/&gt; Inte för att hon missköter sitt uppdrag utan för att hon börjar bli obekväm. I mitten av 90-talet har TV4-journalisten Bim Enström kritiskt granskat bostadsjätten HSB under flera års tid. När HSB börjar gå med förlust och bospararna sviker blir läget allt mer ansträngt.  När VD:n dessutom tvingas avgå med motiveringen att han upplever sig förföljd av kritiskt granskande journalister är måttet rågat. Plötsligt befinner sig Bim Enström själv under luppen, men det hennes motståndare inte vet är att de är på väg att gå rakt i en listigt gillrad fälla som i slutändan blir 90-talets scoop.</Description>
    </Episode>
    <Episode>
      <Title>Harald Edelstam</Title>
      <Description>Sveriges ambassadör i Chile Harald Edelstam skulle bli världskänd för sina humanitära insatser i samband med militärkuppen i Chile. Från dag ett slogs portarna till den svenska ambassaden upp för dom som sökte skydd undan juntans utrensning.  &lt;br/&gt;&lt;br/&gt; Harald Edelstam var ute på nätterna och fraktade folk i bakluckan på sin diplomatbil och utnyttjade ständigt sin auktoritet som ambassadör i konfrontationer med militären. Men det var inte bara i Chile som Harald Edelstam hjälpte folk. Hela hans liv och diplomatiska karriär var en resa genom världens alla tänkbara oroshärdar, och vart han än kom gjorde han skillnad. Men det var långt ifrån alla som uppskattade hans agerande.  P3 Dokumentär berättar historien om diplomaten och humanisten Harald Edelstam.
Producerat av Fredrik Johnsson.</Description>
    </Episode>
    <Episode>
      <Title>Bordellhärvan</Title>
      <Description>I november 1977 publicerade Dagens Nyheter en artikel om att dåvarande justitieministern, Lennart Geijer, besökt prostituerade och därför kunde ses som en säkerhetsrisk. Nyheten slog ner som en bomb och artikelförfattaren Peter Bratt satte hela sin journalistiska karriär på spel. &lt;br/&gt;&lt;br/&gt; Bakom artikeln låg uppgifter som pekade på att rikspolischefen Carl Persson överlämnat en promemoria till dåvarande statsministern Olof Palme där Carl Persson utryckt oro över att högt uppsatta politiker, poliser och militära befattningshavare ska ha haft samröre med den organiserade prostitutionen. Men Olof Palme dementerar alltihop.  Det blir starten på den mest långdragna politiska skandalen i modern svensk historia. Den är än idag, över 30 år senare, högst aktuell igen. Nu kräver några av de då minderåriga flickorna som utnyttjades sexuellt skadestånd från staten. P3 Dokumentär berättar om Geijeraffären, Fälldinaffären och om bordellmamman Doris Hopp.</Description>
    </Episode>
    <Episode>
      <Title>Svenska kärnvapenprogrammet</Title>
      <Description>I slutet av Andra Världskriget presenterades ett nytt vapen för omvärlden; atombomben. Det skulle ändra förutsättningarna för framtida krig men också vara en av hörnstenarna i den efterföljande kapprustningen mellan Amerika och dåvarande Sovjetunionen.  &lt;br/&gt;&lt;br/&gt; Förskräckta inför hotet om ett framtida kärnvapenkrig börjar mindre stater att utveckla och forska kring kärnvapen, och Sverige är inget undantag. Men forskningen måste hållas hemlig, så hemlig att de inblandade inte ens själva har hela bilden klar för sig. Men Sveriges intresse av att skaffa sig egna kärnvapen kommer i slutändan leda fram till något ännu mera känsligt, åtminstonde mot bakgrund av Sveriges strävan efter alliansfrihet och neutralitet. Men det skulle ta 50 år efter det att bomberna över Hiroshima och Nagasaki fällts, innan Sverige var moget för sanningen.
Producerat av: Kristofer Hansson.</Description>
    </Episode>
    <Episode>
      <Title>JAS-projektet</Title>
      <Description>På sommaren 1982 tas ett historiskt beslut i riksdagen; anskaffning av det nya stridsflygplanet JAS 39 Gripen. Det ska bli Sveriges största militära industriprojekt någonsin och SAAB och industrin jublar över den nya beställningen.  &lt;br/&gt;&lt;br/&gt; Planet ska bli billigare och bättre än föregångaren Viggen, mer mångsidigt och kunna utföra manövrar som ingen vågat drömma om! Det är mål som skeptikerna länge har avfärdat som orealistiska och när den första kraschen inträffar är det fler och fler som börjar tvivla. Mer än 20 år efter riksdagsbeslutet ska projektet skakas av nya skandalrubriker och anklagelser om mutor… P3 Dokumentär skildrar maktspelet bakom JAS-projektet, haverierna och drömmen om ett svenskt stridsflygplan.
Producerat av Fredrik Johnsson.</Description>
    </Episode>
    <Episode>
      <Title>Lidingöligan och fallet Lars Kihlstedt</Title>
      <Description>I mitten av 90-talet börjar en serie inbrott i exklusiva villor främst i Stockholms rikare kommuner. Polisen har inga spår eller vittnen att gå på och ligan blir allt fräckare.  &lt;br/&gt;&lt;br/&gt; Man stjäl årgångsviner, kända målningar, smycken, matsilver och antikviteter och packar godset i familjernas egna bilar som man sen lämnar brottsplatsen i. Kvar finns ibland tomma glas. Ligan skålar i stulen champagne och lämnar glasen som visitkort. Det ska dröja över fyra år innan ligan gör sitt första misstag. Då uppdagas till slut en stöldhärva som saknat motstycke i modern svensk historia.
Producerat av Anton Berg.</Description>
    </Episode>
    <Episode>
      <Title>Ebbe Carlsson-affären</Title>
      <Description>Ebbe Carlsson blev synonym med den s.k. Ebbe Carlsson-affären. När hans engagemang i Palmeutredningen kom upp till ytan frågade sig många hur han kunnat komma så långt in i maktens korridorer.  &lt;br/&gt;&lt;br/&gt; Privatpersonen och bokförläggaren Ebbe Carlsson hade med sitt enorma kontaktnät lyckats få med sig maktens toppar och förankrat sina teorier om Palmemordet hos uppsatta poliser. Även om han hade ett förflutet i maktens korridorer så stod det inte alls i proportion till det som kom att bli Ebbe Carlsson-affären.
När sedan media grävde upp nya sensationella fakta för var dag som gick klarnade bilden av vilka som var inblandade i skandalen. Men ingen hade kunnat ana att deras samröre med Ebbe Carlsson skulle ödelägga deras karriärer och svärta ner deras anseende.
Producerat av: Kristofer Hansson.</Description>
    </Episode>
    <Episode>
      <Title>Folkomröstningen och striden om kärnkraften</Title>
      <Description>Linje 1, linje 2 eller linje 3? Det var frågan som svenska folket skulle svara på i mars 1980. Kärnkraftens framtid skulle avgöras. Politikerna skulle slippa den där våta filten som legat över inrikespolitiken hela 70-talet. Producerat av: Erik Hedtjärn  &lt;br/&gt;&lt;br/&gt; </Description>
    </Episode>
    <Episode>
      <Title>Kravallerna i Göteborg</Title>
      <Description>I juni 2001 stod Sverige för första gången som värd för ett möte i Europeiska rådet. Samtliga presidenter, premiär- och statsministrar från EU:s dåvarande 16 länder samt ledarna från de 13 kandidatländerna samlades i Göteborg.  &lt;br/&gt;&lt;br/&gt; Dessutom genomfördes ett än mer historiskt besök. George W Bush blev den förste sittande amerikanska president som satte sin fot i Sverige. På gatorna skulle över 50 000 demonstranter protestera mot makten.  2 500 poliser, den största polisinsatsen någonsin i Sverige, skulle stå för ordningen. P3 Dokumentär berättar historien om kravallerna vid EU-toppmötet i Göteborg 2001.
Producerat av: Anton Berg</Description>
    </Episode>
    <Episode>
      <Title>Kongokrisen</Title>
      <Description>De kom dit för att göra en insats för freden, men det som mötte de svenska FN-soldater som skickades till Kongo i början av 60-talet hade ingen vågat drömma om. Kongo i centrala Afrika hade precis blivit självständigt efter att i flera decennier varit en belgisk koloni. Men frigörelsen skulle bli allt annat än smärtfri. &lt;br/&gt;&lt;br/&gt; För första gången på 140 år tvingades svenska styrkor in i strid, i luften dånade de svenska stridsflygplanen, och mitt i allt detta stod FN:s generalsekreterare; svensken Dag Hammarskjöld. Hos de flesta satte de fyra åren i Kongo spår för livet och ett 20-tal svenskar skulle aldrig återvända hem.
P3 Dokumentär berättar historien om Kongokrisen i början av 60-talet och om FN-svenskarnas kamp för överlevnad. Producerat av: Fredrik Johnsson.</Description>
    </Episode>
    <Episode>
      <Title>Orgasmens historia</Title>
      <Description>En P3 Dokumentär special om orgasmens historia.  &lt;br/&gt;&lt;br/&gt; </Description>
    </Episode>
    <Episode>
      <Title>Myten om mödomshinnan</Title>
      <Description>"Jag har aldrig sett en mödomshinna", säger Monica Christianson, som själv undersökt tusentals kvinnor i sitt arbete som gynekolog. "Och den enkla förklaringen till det är för att den inte existerar". &lt;br/&gt;&lt;br/&gt; Men trots medicinska utalanden som detta lever myten om mödomshinnan kvar.
 "Det är viktigt att ha kvar den, den visar att jag är en fin tjej", säger Aida, 15 år.
 På internet kan man via postförskott beställa en artificiell mödomshinna och varje år vänder sig kvinnor till de privata plastikklinikerna runt om i landet för att rekonstruera slidöppningen inför bröllopet.
 Mödomshinnan har genom historien beskrivits som den yttersta symbolen för oskuld och renhet. Som en skör och vacker blomma, något för den unga kvinnan att vårda ömt.
 Den kvinna som inte gör det riskerar att få dåligt rykte, bli trakaserade, utstött och till och med mördad. Allt för en förlorad hinna, som egentligen aldrig funnits.
Producent: Emma Janke</Description>
    </Episode>
    <Episode>
      <Title>Om Aborten</Title>
      <Description>P3 dokumentar SPECIAL om Aborten &lt;br/&gt;&lt;br/&gt; </Description>
    </Episode>
    <Episode>
      <Title>Queera skuggor</Title>
      <Description>Ett program om Maria Gripes Skugg-böcker. Medverkar gör bland annat litteraturvetaren Mia Österlund vid Åbo Universitet  &lt;br/&gt;&lt;br/&gt; </Description>
    </Episode>
    <Episode>
      <Title>Den stora flyktingströmmen på 90-talet </Title>
      <Description>1989 revs Berlinmuren och med den föll det kommunistiska styret i Östeuropa.Två år senare bröt inbördeskrigen på Balkan ut när republik efter republik i det forna Jugoslavien utropade självständighet. &lt;br/&gt;&lt;br/&gt; Dessa händelser drev människor på massflykt genom Europa. Inte sedan andra världskriget hade så många flyktingar drivits från hus och hem. Sverige var ett av länderna som var deras mål.
Svensk flyktingpolitik var länge något som aldrig diskuterades. Den skötte sig i praktiken själv. Ofta behövde Sverige hjälp med arbetskraft, på 60 å 70-talet kom människor från Grekland, Jugoslavien och sen även från Finland.  Men i slutet på 80-talet kom flyktingarna inte till ett jobb. Dom kom från krig, från förföljelse.
1988 tog Sverige emot 19 000 flyktingar. 1989, när muren föll, kom över 30 000. 1992 slog flyktingmottagandet rekord när 84 000 människor sökte asyl i Sverige. Överallt öppnade Invandrarverket nya flyktingförläggningar. I båtar, i tält, i järnvägsvagnar. Och i en stugby utanför den lilla idyllen Figeholm.
I P3 Dokumentär: Den stora flyktingströmmen på 90-talet återvänder Anton Berg till byn Figeholm där han växte upp. Där bodde 900 innevånare. Helt plötsligt fick dom 500 nya grannar.
Hör hur integration från början var nästintill förbjudet och hur svensk flyktingpolitik förändrades under turbulensen på 90-talet med Ny Demokrati, Lasermannen, demonstrationer och brandattentat mot förläggningar.
Små händelser i små byar har fått stora konsekvenser.
Producerat av: Anton Berg</Description>
    </Episode>
    <Episode>
      <Title>HIV-Skräcken</Title>
      <Description>1981 observerades fem mystiska dödsfall i Los Angeles, USA. Unga, till synes friska män, drabbades av lunginflammation och märkliga sår på kroppen. Det här var sjukdomar som i sig är ofarliga men som nu ledde till döden. Det visade sig att det här var starten för en AIDS-epidemi som skulle sprida sig till Sverige.  &lt;br/&gt;&lt;br/&gt; - Jag var utomlands några månader i början av 1994 och när jag kom hem så var det 10 personer som jag kände som hade dött.
Det berättar Hans Nilsson som fick HIV 1986, men som överlevt tack vare bromsmediciner. Hans berättar om skräcken hans sjukdom spred. Om utanförskapet. Om det omöjliga i att ha hiv och ha sex. Om hur begravningsentrepenörer inte vågade ta hand om hans avlidna vänner. Dom hamnade istället i svarta sopsäckar.
Producerat av: Anton Berg</Description>
    </Episode>
    <Episode>
      <Title>IT-Bubblan</Title>
      <Description>Den 6:e mars 2000 rasade Stockholmsbörsen med nästan 4 procent. Den amerikanska teknologibörsen Nasdaq föll fritt. Överallt försökte investerare göra sig av med sina Icon Medialab-aktier och Framfab-obligationer. Det var den 6 mars 2000 det började. Det var då IT-bubblan till slut sprack. Producent: Anton Berg  &lt;br/&gt;&lt;br/&gt; </Description>
    </Episode>
    <Episode>
      <Title>Cats Falck</Title>
      <Description>Journalisten och Rapportmedarbetaren Cats Falck försvinner spårlöst i slutet av 1984 tillsammans med sin väninna Lena Gräns. Först ett halvår senare hittas de båda kvinnorna döda när man finner deras bil på botten i Hammarbyhamnen i Stockholm.  &lt;br/&gt;&lt;br/&gt; Fallet avskrivs som en olycka men det dröjer inte lång tid innan spekulationerna drar igång. Var det verkligen en olycka? Som journalist kan Cats Falck ha kommit över så känsligt material att hon bragts om livet. P3 Dokumentär skildrar fallet Cats Falck som under åren förknippats med mordkommandon från DDR, smuggling från Sverige, och de som från början hävdat att det hela var en tragisk olycka en kall novemberkväll 1984.
Producerat av Kristofer Hansson.</Description>
    </Episode>
    <Episode>
      <Title>DC 3:an</Title>
      <Description>Fredagen den 13 juni 1952 försvinner en svensk DC 3:a över Östersjön under ett signalspaningsuppdrag åt Försvarets Radioanstalt. I en tid av spända relationer mellan öst och väst fruktar man det värsta och situationen blir inte bättre när ett Catalina-plan som spanar efter DC 3:an skjuts ner av ryska MiG-plan över internationellt vatten. &lt;br/&gt;&lt;br/&gt;  ”Catalina-affären” tar fokus från DC 3:an, vilket passar myndigheterna bra! Det är inte meningen att sanningen ska komma fram men för de anhöriga till den försvunna besättningen blir det ett livslångt trauma präglat av hemlighetsmakeri och storpolitiska motiv. I maj 2007 lades den slutgiltiga haverirapporten fram om DC 3:ans öde men än finns många frågor obesvarade. P3 Dokumentär berättar historien om den försvunna DC 3:an och de anhörigas jakt på sanningen.
Producerat av Fredrik Johnsson.</Description>
    </Episode>
    <Episode>
      <Title>Svensken i Bolivia</Title>
      <Description>Jonas Anderssons liv var under en period kaotiskt, med drogberoende och skulder. I ett desperat försök att ordna upp sin tillvaro ekonomiskt beger han sig till Bolivia för att smuggla hem tre kilo kokain till Sverige.  &lt;br/&gt;&lt;br/&gt; Men hans liv vänds upp och ner när han grips på flygplatsen i El Alto i Bolivia och skickas till ett av de hårdaste fängelserna i landet. När han efter många år återvänder till Sverige är det med fru och barn.  P3 Dokumentär skildrar droghandeln i Latinamerika och Bolivia och hur de som står längst ner i hierarkin slåss för sin överlevnad inne på fängelserna.
Producerat av Kristofer Hansson.</Description>
    </Episode>
    <Episode>
      <Title>Kapardramat på Bulltofta</Title>
      <Description> I september 1972 skedde Sveriges enda genomförda flygplanskapning när ett 80-tal passagerare hölls som gisslan i flight SK 130 på Malmös flygplats Bulltofta. Kapningen utgjorde slutet på en serie terrordåd som skakat Sverige den senaste tiden, händelser som hade sitt ursprung i en urgammal konflikt på Balkan. Producerad av Fredrik Johnsson.  &lt;br/&gt;&lt;br/&gt; </Description>
    </Episode>
    <Episode>
      <Title>Hallandsåsen</Title>
      <Description>När man beslutade att bygga en tunnel genom Hallandsåsen i Båstad kommun trodde många att det var omöjligt. Men nyttan av en modern järnväg och en upprustning av västkustbanan uppvägde riskerna. Men ju längre in i berget man kommer desto mer grundvatten forsar in, lösningen blir Rhoca Gil.  &lt;br/&gt;&lt;br/&gt; Men när medlet som visar sig vara giftigt läcker ut i omgivningen, är katastrofen ett faktum. P3 Dokumentär skildrar det komplicerade tunnelbygget genom Hallandsåsen. En insats för en bättre miljö men som fått kostnaderna att skena okontrollerat de senaste åren, och som bestulit de boende på deras dricksvatten.
Producerat av: Kristofer Hansson.</Description>
    </Episode>
    <Episode>
      <Title>IB-affären</Title>
      <Description>1973 var året då tidningen Folket i Bild Kulturfront avslöjade att Sverige hade en hittills okänd spionorganisation - IB. Inte ens riksdagen kände till IB:s existens.  &lt;br/&gt;&lt;br/&gt; Nu anklagades militären för åsiktsregistrering och för brott mot den svenska neutraliteten. Men trots att avslöjandet slog ner som en bomb i början av 70-talet är IB:s verksamhet än i dag inte helt klarlagd.
I P3 Dokumentär hör du männen bakom avslöjandet, Jan Guillou och Peter Bratt, samt Gunnar Ekberg, agenten som var IB:s infiltratör inom den svenska vänstern.</Description>
    </Episode>
    <Episode>
      <Title>P3 Dokumentär Repriser 2007 2007-01-08 kl. 14.00</Title>
      <Description>Januari-mars sänder P3 Dokumentär repriser från året som gått. Dessa kommer inte att podd-sändas utan finns tillgängliga för nedladdning på sr.se/p3. &lt;br/&gt;&lt;br/&gt; </Description>
    </Episode>
    <Episode>
      <Title>Svartenbrandt</Title>
      <Description>Lars-Inge Svartenbrandt har i drygt 30 år tillhört Sveriges mest kända brottslingar. Han har betecknats som en av de farligaste och hans ständiga återfall i kriminalitet har alltid skapat stora rubriker i tidningar, TV och radio.  &lt;br/&gt;&lt;br/&gt; Han är en av dom som suttit längst tid i svenska fängelser, sedan slutet av 60-talet har han åkt ut och in från olika anstalter och nästan 40 år av sitt 60-åriga liv har han tillbringat bakom galler. Han har flera gånger försökt anpassa sig till livet utanför murarna men det har alltid slutat med ett nytt rån och nya löpsedlar. Men för en tid sedan kom det som Lars-Inge Svartenbrandt betecknar som vändpunkten, idag känner han sig mer redo än någonsin att bevisa att han kan leva ett liv fritt från kriminalitet.
I P3 Dokumentär berättar han själv om tiden som ”Sveriges farligaste brottsling” och om vägen tillbaka till ett vanligt liv.
 Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Fallet Dagmar Hagelin</Title>
      <Description>1977 försvann 17-åriga Dagmar Hagelin i Argentina. Enligt uppgift fördes hon till marinens ökända tortyrcentral i Buenos Aires. I decennier kämpade hennes far Ragnar för att försöka finna sanningen. &lt;br/&gt;&lt;br/&gt; Men Dagmar Hagelin var långt ifrån den enda som försvann i militärdiktaturens Argentina.
Under det Smutsiga kriget bedrev militärjuntan en systematisk förföljelse av politiskt oliktänkande och det talas om att uppemot 30 000 personer kidnappades mellan 1976 och 1983. De togs till fånga och torterades och de flesta kom aldrig mer tillbaka.
Exakt vad som hände Dagmar Hagelin vet man inte. Redan tidigt pekades marin-officeren Alfredo Astiz, som skyldig för mordet.
Länge lyckades Astiz, även kallad "Den blonde dödsängeln", utnyttja alla tillåtna medel för att dra ut på rättsprocessen som ville pröva hans ansvar för mordet. Slutligen hann dock rättvisan i kapp honom och han är nu dömd till livstidsfängelse för bland annat mordet på Dagmar Hagelin.
Dagmar Hagelin ar en av de cirka 30 000 verkliga eller påstådda vänsteranhängare som dödades eller 'försvann' under militärdiktaturen.
Programmet sändes första gången 2006.</Description>
    </Episode>
    <Episode>
      <Title>Stureplansmorden</Title>
      <Description>Natten till den 4 december 1994 festade som vanligt tusentals människor kring Stureplan i centrala Stockholm. Ingen anade att den natten för alltid skulle fastna i folks medvetanden och att nattklubben Sturecompagniet skulle bli synonymt med ett vansinnesdåd. &lt;br/&gt;&lt;br/&gt; </Description>
    </Episode>
    <Episode>
      <Title>Fermenta</Title>
      <Description>Fermenta var företaget som i mitten av 80-talet slog alla börsrekord. Aktieägare och finansvärlden applåderade den nya börskometen och ägaren, Refaat El Sayed, var miljardär flera gånger om.  &lt;br/&gt;&lt;br/&gt; Men lika plötsligt som framgången kommit började det knaka i fogarna på succéföretaget Fermenta, en oskyldig lögn fick oanade konsekvenser och ju högre upp man kommer desto hårdare faller man sedan.</Description>
    </Episode>
    <Episode>
      <Title>Tvångssteriliseringarna</Title>
      <Description>Under 1900-talets första hälft behandlades mentalsjuka med lobotomi, ett kirurgiskt ingrepp i hjärnan p g a avsaknaden av psykofarmaka och andra behandlingsformer.  &lt;br/&gt;&lt;br/&gt; Personer som tidigare tvingats ligga fastspända i sina sängar blev efter operationen apatiska och lättskötta. Om en mentalsjuk patient hade turen att bli utsläppt i samhället var man noga med att se till att han eller hon inte skulle sprida sina defekta gener vidare till eventuella barn.
Lösningen blev tvångssterilisering, nu fick samhället plötsligt ett verktyg för att reglera vilka som fick skaffa barn. Men användandet av metoden breddades snabbt och plötsligt gick ingen säker, och med dåtidens moralvärderingar och byggandet av det svenska folkhemmet kom det att drabba främst kvinnor.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Bofors</Title>
      <Description>Under 80-talet levererade Sverige vapensystem över hela världen. Problemen började när det uppdagades att man sålt vapen till förbjudna länder som Dubai och Bahrain. När Bofors därefter misstänktes ha betalat ut mutor för att få en stororder till Indien kom Sveriges anseende att svärtas ned för all framtid och Bofors blev inte längre synonymt med toppmoderna vapensystem, istället förknippade man företaget med mygel och skumraskaffärer.  &lt;br/&gt;&lt;br/&gt; </Description>
    </Episode>
    <Episode>
      <Title>Skomakarligan</Title>
      <Description>När Sverige under 70-talet fick problem med den ökande införseln av tyngre droger från utlandet, i synnerhet heroin, behövde polisen ett nytt vapen i kampen mot knarket. &lt;br/&gt;&lt;br/&gt; Svaret blev den så kallade Huddingegruppen, en samling unga engagerade spanare som var fast beslutna att ta tag i det växande narkotikaproblemet.
En av Huddingegruppens största framgångar var gripandet av Skomakarligan som smugglade heroin till i Sverige i urgröpta skoklackar. Fallet fick stor uppmärksamhet i media, dels på grund av tillslagets storlek men också för att filmaren Staffan Hildebrand hade fått följa Huddingegruppens spanare på nära håll under utredningen. Det var en unik företeelse som resulterade i den uppmärksammade dokumentären ”Uppdrag Skomakarligan”. Men dessvärre skulle den positiva publiciteten leda till gruppens fall.
P3 Dokumentär handlar om Skomakarligan, Huddingegruppen och om heroinets intåg i Sverige under 70-talet.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Militärligan</Title>
      <Description>Det var i början av 90-talet som Militärligan bedrev sin rånserie i Sverige.Med militär precision och tung beväpning slog de till mot postkontor och banker på små orter över hela landet. De noggrant planerade rånen gjorde polisen och utredarna maktlösa i jakten på förövarna. &lt;br/&gt;&lt;br/&gt; Men historien fick ett abrupt slut under julhelgen 1993 då delar av ligan greps efter ett rån i Heby. En av medlemmarna, Lennart Sumonja, valde att hålla tyst genom hela utredningen och rättegången, men idag berättar han för första gången om sin inblandning i Militärligan.
Producerat av: Kristofer Hansson och Fredrik Johnsson</Description>
    </Episode>
    <Episode>
      <Title>P3 Dokumentär Repriser 2006-06-20 kl. 19.25</Title>
      <Description>Programmet som blickar bakåt, gräver i arkiven och pratar med dem som var med när det hände. &lt;br/&gt;&lt;br/&gt; </Description>
    </Episode>
    <Episode>
      <Title>Konstkuppen</Title>
      <Description>Våra museum har konstföremål värda miljarder, men blir inte säkerheten lidande om upplevelsen av ett museibesök ska vara hög?  &lt;br/&gt;&lt;br/&gt; Faktum är att det är löjligt enkelt att stjäla våra konstskatter och i och med att värdet ökar på oersättlig konst ser många sin möjlighet att tjäna stora pengar. Och Sverige är inte förskonat från den typen av brott... tvärtom.
P3 Dokumentär handlar om konstkuppen mot Moderna museet och Nationalmuseum, handeln med stulen konst och svårigheterna att få tillbaka det stulna godset.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Joy Rahman</Title>
      <Description>Joy Rahman dömdes till livstids fängelse för ett brutalt mord på en pensionär. Efter åtta och ett halvt år i fängelse frigavs han för att det inte fanns tillräckliga bevis. Ingen annan människa har suttit så lång tid i ett svenskt fängelse, oskyldigt dömd.  &lt;br/&gt;&lt;br/&gt; När Joy Rahman började avtjäna sitt straff på Kumla skulle hans barn börja skolan. När han släpptes fri började dom gymnasiet. Idag är Joy Rahman 10 miljoner kronor rikare tack vare sitt skadestånd.  Men han är långt ifrån en lycklig mångmiljonär.
Exakt fyra år efter frigivningsbeskedet sänder P3 Dokumentär hela Joy Rahmans historia. Han berättar själv om tiden i fängelset, chocken över ett demokratiskt samhälle som svek och hur han mår idag.
Producerat av: Kicki Möller och Anton Berg</Description>
    </Episode>
    <Episode>
      <Title>Bombmannen</Title>
      <Description>Under 80-talet skakas Sverige av en rad bombdåd som riktar sig mot staten. Snart lyckas polisen ringa in en man som i media kommer att kallas för Bombmannen. Det visar sig att han varit i klammeri med rättvisan tidigare men är han skyldig? Allt pekar på det, men mitt under rättegången kommer nya uppgifter fram som ställer allt i ny dager.  &lt;br/&gt;&lt;br/&gt; P3 Dokumentär skildrar omständigheterna kring Lars Tingström, i allmänhetens ögon för alltid sedd som bombmannen, men finns det anledning att ompröva den uppfattningen?
Producerat av: Kristofer Hansson och Fredrik Johnsson</Description>
    </Episode>
    <Episode>
      <Title>Ubåtshotet</Title>
      <Description>Den svenska kusten är lång, 270 mil närmare bestämt. Perfekt för fiske och transporter men bland skärgårdarna är det också lätt att köra vilse, eller gömma sig.  &lt;br/&gt;&lt;br/&gt; Under 80-talet siktas en rad tecken som kan vara ubåtar i våra svenska vatten men bekräftelsen kommer när U-137 en höstmorgon står på ett grund utanför Karlskrona, inne på militärt skyddsområde. En febril aktivitet startar och snart är ubåtarna överallt, den svenska skärgården ser inte sällan ut som ett krigsområde och dessutom kapprustar USA och Sovjet inför ett tredje världskrig.
P3 Dokumentär skildrar den svenska jakten på främmande ubåtar.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Trustorhärvan</Title>
      <Description>En brittisk lord ska med hjälp av tre svenska affärsmän blåsa nytt liv i det gamla investmentbolaget Trustor.  &lt;br/&gt;&lt;br/&gt; Ägarbytet äger rum under 1997. Men istället avslöjas Sveriges största ekobrott när det visar sig att Trustor har köpts med sina egna pengar. Än idag kvarstår frågan, vem är hjärnan bakom kuppen.
P3 Dokumentär skildrar polisens kanske svåraste utmaning; den ekonomiska brottsligheten.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>Om mordet på Olof Palme 2006-02-28 kl. 21.00</Title>
      <Description>Utredningen av Palmemordet har i många år stått helt still och sedan länge är det bara media som håller grytan kokande.

P3 Dokumentärs Kristofer Hansson och Fredrik Johnsson synar hur polisutredningen bedrivs idag och summerar 20 års fruktlösa försök att finna en gärningsman. &lt;br/&gt;&lt;br/&gt; </Description>
    </Episode>
    <Episode>
      <Title>Estoniakatastrofen</Title>
      <Description>Den 28 september 1994 förliser passagerarfärjan Estonia på Östersjön. 852 människor omkommer och den värsta fartygsolyckan i svensk historia är därmed ett faktum. &lt;br/&gt;&lt;br/&gt; Efter olyckan blossar en vild debatt upp. Regeringen lovar att bärga såväl fartyg som omkomna, men snart står det klart att varken fartyg eller kroppar kommer tas upp. Regeringens hantering av olyckan leder till att spekulationerna kring förlisningen får bränsle. Varför sjönk Estonia, varför får människor inte ta upp sina anhöriga, vad beror regeringens ovilja att avsluta detta tragiska kapitel på och vem bär ansvaret för olyckan, om det nu var en olycka?
P3 Dokumentär berättar historien om Estoniakatastrofen, kampen för upprättelse och framtidsplanerna för vraket.
Producerat av: Fredrik Johnsson och Kristofer Hansson</Description>
    </Episode>
    <Episode>
      <Title>BT Kemiskandalen</Title>
      <Description>En ny arbetsgivare kommer till den lilla orten Teckomatorp i Skåne, växtgiftfabriken BT Kemi. Man ser nya arbetsmöjligheter och en ljusare framtid för en liten ort. Men allt står inte rätt till, fabrikens utsläpp får befolkningen att må dåligt och rösterna höjs för att fabriken måste bort.  &lt;br/&gt;&lt;br/&gt; I mitten av 1970-talet uppdagas plötsligt den värsta giftskandalen i Sveriges historia, de ansvariga för fabriken har kommit på ett synnerligen lönsamt sätt att göra sig av med sitt giftavfall på. När BT Kemis hemlighet kommer upp till ytan måste någon ställas till svars, men ingen tar på sig skulden och ingen pekas ut som ansvarig. 30 år senare är spåren efter fabriken väldigt tydliga.
P3 Dokumentär berättar hela historien om BT Kemi och giftskandalen i Teckomatorp.
Producerat av: Kristofer Hansson och Fredrik Johnsson.</Description>
    </Episode>
    <Episode>
      <Title>Catrine da Costa</Title>
      <Description>I juni 1984 hittas fyra plastsäckar i Stockholmsområdet med kvarlevorna från den 27-åriga Catrine da Costa. Polisen ringar in två män, en allmänläkare och en obducent, som misstänkta för brottet.  &lt;br/&gt;&lt;br/&gt; I allmänhetens ögon är de redan dömda. Media har förvandlat brottet till en snaskig tidningsföljetong och samtidigt växer två läger fram med olika uppfattningar om de båda männens skuld, medan polisen står och trampar på samma plats som förr. Än idag är brottet inte löst.
P3 Dokumentär berättar om mediecirkusen och fallet Catrine Da Costa.
Producerat av: Fredrik Johnsson och Kristofer Hansson.</Description>
    </Episode>
    <Episode>
      <Title>Norrmalmstorgsdramat</Title>
      <Description>En sensommardag i augusti 1973 kliver en rånare in på Kreditbanken vid Norrmalmstorg. Några timmar senare har ett till synes vanligt rån utvecklats till ett gisslandrama Sverige aldrig tidigare skådat.  &lt;br/&gt;&lt;br/&gt;  När sen rånarens krav på att Clark Olofsson, Sveriges mest ökände brottsling, ska föras från fängelset till banken står det klart att polisen måste bemästra en av sina svåraste uppgifter hittills.
P3 Dokumentär skildrar sex gastkramande dygn i Sveriges historia då världens blickar riktades mot Stockholm och befolkningen höll andan.
Producerat av: Kristofer Hansson och Fredrik Johnsson</Description>
    </Episode>
    <Episode>
      <Title>Stig Bergling</Title>
      <Description>Året är 1979 och det kalla kriget mellan Öst och Väst har skapat en terrorbalans i världen. Europa delas av den s.k Järnridån och att få fram information om vad grannländerna planerar är högsta prioritet. I denna tid döms den svenske SÄPO-mannen Stig Bergling till livstids fängelse för att ha spionerat för Sovjetunionen.  &lt;br/&gt;&lt;br/&gt; I en tid då det största hotet mot Sverige kom från öst väckte händelsen starka känslor hos allmänheten.
I P3 Dokumentär berättar Stig Bergling om livet som spion, flykten från fängelset och om varför han valde att återvända till Sverige.
Producerat av: Fredrik Johnsson och Kristofer Hansson.</Description>
    </Episode>
    <Episode>
      <Title>Lasermannen</Title>
      <Description>Beväpnad med ett gevär med lasersikte spred han i början av 90-talet skräck bland Stockholms invandrargrupper - i media fick han namnet Lasermannen. &lt;br/&gt;&lt;br/&gt; Utan något spår att gå på kunde polisen inte göra annat än vänta och hoppas på det bästa. John Ausonius som han egentligen heter skulle komma att bli föremål för den största polisutredningen sedan mordet på Olof Palme. Var hans dåd enbart en ensam galnings verk eller ligger det en mer komplicerad förklaring bakom?
P3 Dokumentär skildrar polisens maktlöshet och ett Sverige i kris åren 1991/92.
Producerat av: Kristofer Hansson och Fredrik Johnsson.</Description>
    </Episode>
    <Episode>
      <Title>Västtyska ambassaden</Title>
      <Description>För drygt trettio år sedan hade vänstervågen antagit nästan overkliga proportioner i Tyskland.  &lt;br/&gt;&lt;br/&gt; Som ringar på vattnet spred sig rörelsen även till Sverige, och för de anställda på Västtysklands ambassad i Stockholm blev en mardröm verklighet. Nu hade terrorismen även kommit till Sverige och vi blev plötsligt brutalt påminda om omvärlden. Men vad var det som drev studenter till att bli terrorister och vilken roll spelade Vietnamkriget för 70-talets unga?
P3 Dokumentär handlar om fanatism, terror och ockupationen av Västtyska ambassaden i Stockholm 1975.
Producerat av: Fredrik Johnsson och Kristofer Hansson.</Description>
    </Episode>
    <Episode>
      <Title>Tjernobylkatastrofen</Title>
      <Description>I april 1986 hände det som inte fick eller kunde hända - en härdsmälta i Tjernobylverket i Ukraina. När debatten om olyckrisken väl lagt sig och säkerheten på världens kärnkraftsverk i många fall blivit bättre stod vi dock fortfarande inför ett lika stort problem, vad gör vi med det livsfarliga avfallet.  &lt;br/&gt;&lt;br/&gt; P3 Dokumentär handlar om kärnkraftens baksida, slutförvaring och Tjernobylolyckan 1986.
Producerat av: Kristofer Hansson och Fredrik Johnsson.</Description>
    </Episode>
  </Episodes>
</Feed>